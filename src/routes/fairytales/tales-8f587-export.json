[
    {
      "audioUrl": "http://kazku.novi-drova.com/audio/id_0.mp3",
      "createTime": 0,
      "id": 0,
      "imageUrl": "https://docs.google.com/uc?id=0B6q3ecSsA9VxSFRTSjVvbC1GWEk",
      "lullaby": false,
      "name": "Журавель та лисиця",
      "text": "На болоті в очереті на купині жив журавель, там же, трохи поодаль, жила лисиця. Вони щодня зустрічались, їм не раз доводилось вести між собою розмову про своє життя. Разів два ходили в куми до дрохви.\nОдного разу лисиця попрохала журавля до себе в гості: «Приходь, куме, до мене в гості, а то ми з тобою уже давно познайомились, а досі одне в другого не були в домі».\n— «Добре, кумасю, сьогодні зайду».\nЛисиця побігла додому, наварила молочної каші з манної крупи, розмазала її по тарілці і дожидала гостя. Прийшов журавель, лисиця заходилась його пригощати: «Їж, їж, куме, не соромся, будь, як удома». Журавель нахилив голову до тарілки, довбав, довбав носом по тарілці, нічого не зачепив, у рот і одної крихти не попало. А лисиця не дрімала, швиденько язиком лизь-лизь і живо спорожнила тарілку. Потім каже журавлеві: «Не гнівайся, куме, більше потчувать нічим, чим багата, тим і рада».\nЖуравель дуже розгнівався на лисицю за її безсовісну хитрість, та нічого на це не сказав, а тільки подумав: «Погоди, я тебе пригощу іще не так, будеш довго згадувати кума!»\nЖуравель, ідучи од лисиці, в свою чергу попрохав її до себе на обід: «Приходь же й ти, кумасю, до мене завтра, я приготую смачний обід».\n— «Добре, добре, прийду, твоя гостя».\nЖуравель добув кубушку з вузеньким горлом і глечик з широким горлом. В кубушку наклав рисової каші з маслом, а в глечик укинув мишу і стояв, чекав на гостю. Дивиться - мчиться лисиця. Він низько поклонився і каже: «Милості прошу, кумасю, сідай обідати, у мене обід з двох блюд».\nПочали вони обідати. Журавель раз по раз устромляв голову в кубушку і на весь рот ковтав кашу. А лисиця вертілась біля кубушки, хвостом виляла та тільки облизувалась, а каші дістати не могла. То понюхає, то лизьне край горла кубушки, то пильно подивиться всередину, а голову ніяк не можна було просунуть. Лисиця бачить, що журавель уже доїдає кашу, відійшла од кубушки і приступила до глечика. Побачивши в глечику мишу, сказала: «Ти, куме, доїдай кашу, а я приймусь за друге блюдо, аби швидше».\nЛисиця кинулась до глечика і насилу всунула в нього свою голову, саме в горлі дуже туго йшла. Просунувши в горло голову, лисиця почала клацати зубами, ловила мишу. Мотала головою, поки миша попала їй в рот. Вона схрумала мишу і почала вигадувати, як їй звільнити свою голову. Журавель доїв кашу і каже: «Не положи гніву, кумасю, пригощати більше нічим, чим багатий, тим і радий».\nЛисиці стидно стало, що вона через свою жадобу влізла в глечик з головою і ніяк не може висунуть звідти голову, побрела од журавля разом з глечиком. Лисиця заблукала з дороги і поплелася, куди попало. Наткнулась вона на пастухів. Пастухи похватали кийки, оточили лисицю і почали її буздикать кийками. Вона куди не тикнеться - все на кийок наткнеться.\nПастухи добре-таки їй ребра напарили, хотіли до смерті вколотить, та один хлопець нехотя ударив кийком по глечикові і розбив його. Лисиці тоді видно стало, куди тікати, шмигнула од пастухів і помчалась що єсть духу, аж курява вставала.\nЗ того часу дружба між журавлем і лисицею розійшлась. Лисиця утекла в ліс і вже більше з журавлем не зустрічалась.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_1.mp3",
      "createTime": 0,
      "id": 1,
      "imageUrl": "https://docs.google.com/uc?id=0B6q3ecSsA9VxUkhBM2t4S3hvTHc",
      "lullaby": false,
      "name": "Заяче сало",
      "text": "Їхав пан з кучером Іваном у далеку дорогу. Вони їхали мовчки, але мовчанка обридла. Пан і надумав поговорити. В цей час вискочив заєць. Пан і почав свою розмову з зайця.\n— От у мене в лісі водяться зайці, тільки не такі, як оце пострибав маленький, а великі. Я з-за границі привіз на розплід. Одного разу я зібрався на полювання, взяв із собою чоловік з десять загоничів. Вони нагнали на мене зайців, а я їх тільки — бах! та бах! Тоді я набив їх десятки зо три... А одного забив, то такого величезного, як баран завбільшки! Ну, а коли здер з нього шкуру, то було більш як півпуда сала. От які в мене зайці!\nКучер слухав, слухав, а далі й каже:\n— Но-о, гніді, скоро вже і міст той, що під брехунами ламається.\nПочув це пан і каже:\n— Чуєш, Іване, так от які зайці бувають! Правда, що в нього півпуда сала то не було, а так, фунтів з десять.\n— Звісно, заєць зайцем,— каже Іван.\nНу, їдуть далі, а пан знову до Івана:\n— От що, Іване, а скоро вже буде той місток?\n— Та скоро вже, пане,— каже Іван.\n— Так-от, знаєш, Іване,— продовжує пан,— мабуть, що на тому зайцеві і десяти фунтів сала не було,— так фунтів три — чотири, не більше.\nТа мені що,— каже Іван,— хай буде і так. Але проїхали трохи, пан повертівся на місці та й знову:\n— А чи скоро, Іване, вже той міст буде?\n— Так, скоро, пане, ось-ось, тільки в долину спустимось.\n— Гм, - каже пан, - а знаєш, Іване, на тому зайцеві і зовсім сала не було – сам знаєш, яке на зайцеві сало.\n— Та звісно, - каже Іван, - заєць зайцем.\nСпустились в долину, а пан і питає:\n- А де ж, Іване, той міст, що ти про нього говорив?\n- А він, пане, - каже Іван, - розтопився так само, як те заяче сало, що ви про нього говорили.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_2.mp3",
      "createTime": 0,
      "id": 2,
      "imageUrl": "https://docs.google.com/uc?id=0B6q3ecSsA9VxNURIOVRJVFNZanc",
      "lullaby": false,
      "name": "Язиката Хвеська",
      "text": "Нема гірше од того чоловіка, що не вміє язика за зубами вдержати. А найбільше лихо з жінками. Тільки що почує, зараз уже й задзвонила по всьому селу: «Ой кумасю ріднесенька, що я чула! Та тільки глядіть, нікому не кажіть, бо це таке, що нікому й знати не можна, я це вам тільки...» І почала! А кума почула та другій кумі, а та — третій, а третя — п'ятій — десятій, і ото вже всі про те знають, чого не треба нікому знати.\nОт були собі чоловік і жінка, Петро і Хвеська. І гарна б жінка була Хвеська, усім гарна, та тільки на язик швидка. Що не скаже їй чоловік, усе своїм довгим язиком розплеще. Просто хоч нічого їй не кажи! Уже її чоловік і прохав, і вмовляв, і сердився — нічого не помага!\nОт раз поїхав Петро орати та й виорав гроші, скарб. А було це ще за панщини. І дума він: «Як довідається економ, то відніме. А довідається неминуче, бо від Хвеськи не сховаєшся, вона по всьому селу рознесе. Що його робити?»\nДумав, думав бідолаха та й надумав: «Треба,— каже,— відучити її од такої поганої звички. Та й гроші щоб не пропали».\nОто взяв він ті гроші, привіз їх додому, заховав, а жінці нічого не каже. А другого дня Петро поїхав на базар; купив там трохи не з лантух бубликів та зайця застреленого, а вертаючись з базару, привернув до річки та витяг з ятерів та з верші рибу, а зайця положив у вершу.\nТоді рибу ту одніс у ліс і порозкидав попід кущами, а ті бублики взяв та й почепив на одній груші, що на краю лісу стояла. Тоді вертається додому, пообідали з жінкою, от він і каже їй:\n— Жінко, а ходімо в ліс, пошукаємо, чи не притхнулась там риба, то позбираємо!\nА Хвеська каже:\n— Що це ти, чоловіче, здурів, чи що? Хіба ж таки буває у лісі риба?\n— Авжеж, буває,— каже Петро,— здається, сьогодні ліс притхнувся, то ми й назбираємо риби. Ось ходім лиш!\nХвеська не вірить, а все ж пішла. Приходить у ліс, коли так: то під тим, то під тим кущем лежить риба. Петро тоді й каже:\n— А що, Хвесько? Не казав я тобі?\n— Оце диво! — говорить вона.— І родилася, і хрестилася, а такого дива не бачила.\n— Ну, добре,— каже Петро,— ходімо лишень до річки, чи не піймався часом заєць у ятір або у вершу!\n— Тю на тебе, чоловіче! Чи ти не здурів? — каже Хвеська.— Де ж таки видано, щоб зайці у верші ловились?\n— Не видано! Отже, ти й риби в лісі не бачила, а єсть же! Ходімо лиш! — каже він.\nПішли... Виходять на узлісся, аж стоїть груша, і на ній бубликів рясно — аж віти гнуться. Хвеська кричить:\n— Чоловіче, чоловіче! Чи бачиш? Бублики на груші!\n— Та бачу,— каже чоловік,— то що?\n— Та як же таки: бублики на груші! Хіба ж таки бублики ростуть на груші?\n— Звісно, не ростуть,— каже він.— А то, мабуть, бублейна хмара йшла та й зачепила ліс, оце й зосталися бублики.\n— Нумо же, чоловіче, струшувати!\nСтрусили, ідуть до річки. Витяг чоловік ятір — нема нічого, витягає другий — нема; тоді вершу, аж у ній заєць.\n— Ох ти ж моя ненько! — аж скрикнула Хвеська.— Заєць у верші! І родилась, і хрестилась, такого не бачила.\n— То що, що не бачила? — каже Петро.— Не бачила, то побачиш! Ходім лиш додому, а то вже пізно.\nОто позабирали та й пішли. Приходить додому, жінка й почала:\n— І що то, чоловіче, за день такий! І родилась, і хрестилась, такого дня не бачила: риба в лісі, заєць у верші, бублики на груші!\n— Це ще нічого,— каже Петро.— От що диво, я сьогодні й гроші знайшов.\n— Йо!?\n— Їй-бо знайшов!\n— А де ж вони, чоловіче?\n— Та ось! — Витягає ті гроші.\n— О тепер же, чоловіче, будемо ми багаті!\n— Будемо,— каже чоловік,— та не дуже, бо як економ довідається, то зараз одніме.\n— От! — каже жінка.— А як же він довідається? Щоб мені те та се — я нікому не скажу!\n— Гляди ж, жінко, не кажи, а то буде нам лихо. Та гляди, не кажи нікому й про те, що ми в лісі та в річці знаходили, бо люди як довідаються, що це був такий день, то зараз догадаються, що я гроші знайшов, бо в такі дні звичайно скарби знаходять.\nОтак Петро каже жартуючи, а Хвеська:\n— Добре,— каже,— нікому в світі не скажу.\nОто вже надвечір чути галас, гомін на селі.\n— Чоловіче, що таке? — Хвеська питається.— От там! — каже.\n— То що-бо там таке? Я піду подивлюся!\n— От не дивись та не слухай поганого,— каже Петро.\nА Хвеська:\n— Та ну-бо, Петрику, голубчику, ріднесенький, скажи!\n— Та то,— каже чоловік,— наш пан економ та покрав у пана ковбаси, то тепер його по селу водять та ковбасами б'ють, щоб більше не крав!\nЦе ж чоловік так собі, на сміх вигадує, а Хвеська вже й повірила, вже й кортить їй.\n— Ох, лишенько! Побіжу я до куми Меланки та розкажу! — скрикнула Хвеська та так і схопилася з місця.\n— От не ходи краще та сиди дома! — каже чоловік.— Хіба ти не знаєш нашого економа? Він як довідається, що ти про його таке розказувала, то й тебе й мене з'їсть.\nХвеська послухалась і не пішла. Ото й терпить вона, не каже нічого про ті гроші день чи два, а далі не втерпіла — як-таки про своє щастя не розказати? І побігла до куми Меланки. Прибігла, «добридень» сказала, сіла. Сидить, от-от хочеться сказати, та боїться. А далі:\n— От горе на світі убогому, хоч би й нам. Хотіла справити собі нові чоботи к святу, так нема за що й справити.\nА кума Меланка й собі:\n— Що правда, то правда, кумасю, я ж кажу!..\nА Хвеська не дає їй і доказати та зараз своє:\n— Ну, та, може, бог дасть, скоро не будемо вбогі...\n— Як-то так? — питається кума Меланка, а саме вже й вухо нашорошила.\n— Ох, кумасю, не знаю, як і казать...\n— Та кажіть-бо, кажіть,— умовляла кума Меланка.\n— Та не знаю, як і казать, бо це діло таке, що нікому, нікому не велів чоловік казати!\n— Ох, ненько! Та хіба ж я така? Та я все одно, що стіна! — каже кума Меланка.\n— Ну, куманю,— каже Хвеська,— це вже я вам тільки та глядіть же — нікому, нікому!\nТа й давай пошепки про ті гроші.\nТільки Хвеська з хати, а кума Меланка за свиту та до куми Пріськи:\n— Ох, кумочко, чи ви чули?..\nА тут свято трапилось, кума Пріська пішла до куми Марини, в неї вже є кума Явдоха — вже й бесіда готова. Погуляли та й про Петрові гроші погомоніли.\nА тут саме на той день Петро та й посварився за щось на Хвеську і добре-таки нагримав. Вона тоді:\n— Стривай же ти, такий-сякий! Коли так!..\nІ побігла, і вже дзвонить по всьому селу, що її чоловік налаяв і трохи не бив, і що він гроші знайшов, і що він ховається з ними, і все.\nОто день чи два поминуло — кличуть Петра в контору, до економа. Той на його зараз мокрим рядном:\n— Кажи, такий-сякий, знайшов гроші?\n— Ні,— каже Петро,— не знаходив.\n— Як не знаходив? Адже твоя жінка каже!\n— А що ж, пане, що моя жінка каже? Моя жінка не сповна розуму, то вона чого й на світі нема наплете!\n— А так чи не так! — каже економ.— Покликать сюди жінку!\nОто зараз тую Хвеську приводять. Питається економ:\n— Знайшов твій чоловік гроші?\n— Знайшов,— каже,— паночку, знайшов!\n— А що,— питається тоді економ у Петра,— бачиш?\n— Та що,— каже той,— вона чого не наплете! А ви краще спитайте її, пане, коли се було?\n— А коли се було? — питається економ.\n— Еге! Коли! Саме тоді, як ліс притхнувся, ми ходили в ліс по рибу та під кожним кущем рибу збирали.\n— Що ще далі скажеш? — питається Петро.\n— Еге! Що! Тепер уже не одбрешешся! Саме тоді й було, як ми рибу в лісі збирали, і бублейна хмара йшла, і в лісі бубликів ми натрусили, і в вершу заєць піймався.\n— Ото слухайте, пане,— каже Петро,— чи ж вона до діла плете? Нехай вона вам до пуття розкаже, коли й як то було.\n— Еге, коли й як! Саме тоді, як увечері вас, милостивий пане, по селу водили...\n— А чого мене водили по селу? — питається економ.\n— Коли ж... вибачайте, пане... Уже коли питаєтесь, то казатиму. Тоді саме, як вас били ковбасами, що ви у пана покрали...\nЯк скрикне ж економ:\n— Ах ти така-сяка! Як ти мені смієш таке казати?!\nВізьміть її та дайте доброго хльосту, щоб казна-чого не базікала!\nТут Петро оступився, почав просити, що його жінка несповна розуму.\nОто пан подумав, подумав — і справді дурна, узяв та й пустив.\nОт ідуть вони вдвох, Хвеська і Петро, він собі сміється з-під вуса, а вона й носа похнюпила, розчовпала, що вклепалась. Прийшли додому, вона в плач:\n— Так ти,— каже,— мене підвів!\n— Хвесько, жінко моя люба,— каже Петро, не я тебе підвів, ти сама себе підвела! От не ляпай ніколи по-дурному язиком, то й нічого не буде. А тепер не сердься, та давай помиримося.\nОто й помирились, живуть та потрошку ті гроші тратять. А Хвеська бачить, що лихо багато балакати, та й знишкла.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_3.mp3",
      "createTime": 0,
      "id": 3,
      "imageUrl": "https://docs.google.com/uc?id=0B6q3ecSsA9VxcE41ODhWWXl1Q1E",
      "lullaby": false,
      "name": "Миша і лев",
      "text": "Дрімав собі лев спокійно під деревом в лісі. Нараз надбігла миш і побігла по нім. Збудився лев і рикнув страшно із злості, що його збудила миш, зловив її в лапи і держить.\n— Як ти сміла мене будити? — гукнув громовим голосом на перестрашену миша.\n— Заплатиш мені за те життям твоїм!\n— Ах, пане мій і царю, — сказала покірненько перестрашена миш, — даруй мені тую провину. Що тобі прийде з моєї смерті? Будь милостивий, даруй мені життя, а я тобі за то колись відплачу!\nЗасміявся страшний лев на таку бесіду миші і сказав:\n— Ти дрібна, дурна. І як же ти мені можеш відслужитись? Іди до своєї діри! Марш!\nІ пустив її на волю.\nНезадовго потім попався лев в сітку з ременя і шнурів, котрі люди на нього наставили. Лев шарпався, злостився, але сітей порвати не міг. Заричав із злості сильно.\nРик той зачула миш, — та сама. Пізнала голос лева. Біжить і каже:\n— Чекай, царю мій і пане мій, я тебе врятую!\nПобігла, закликала з п’ятдесят других мишей - самих свояків своїх, дітей і внуків, і каже:\n— Гризіть сітку, і я буду гризти!\nКинулись миші з гострими зубами на сітку і давай гризти! Гризуть, аж хрупотить. Не минула годинка — сильце було розгризене, і лев став знову вільний, подякував мишці і пішов поважно в ліс.\nА наука для нас з того яка? Не прояви гординю ні над ким, хоч би найслабшим і найбіднішим, бо і найслабший, і найбідніший може тобі в пригоді велику послугу зробити.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_4.mp3",
      "createTime": 0,
      "id": 4,
      "imageUrl": "https://docs.google.com/uc?id=0B6q3ecSsA9Vxejg5QnVNSFk2YWM",
      "lullaby": false,
      "name": "Пан німецькою балакав",
      "text": "Одна вдова, проста жінка, оддала дочку за поганенького, але дуже пихатого панка. От раз той зять і поїхав до тещі в гості. А дорогою й каже своєму наймитові:\n— Я балакатиму до тещі не по-нашому. А ти їй скажеш, що я вже забув по-своєму балакати, а тільки по-німецькому вмію. А як я що скажу по-німецькому, так ти їй по-нашому переказуй.\nОт приїхали. Теща рада, що зять приїхав, вітається до нього, а він:\n— Вухри-мохри! Вухри-мохри!\nВона злякалася та й питає наймита:\n— Що це йому таке сталося, що річ йому одібрало?\n— Та то він уже забув по-своєму балакати, а навчився по-німецькому, — каже парубок. — Але ви можете сміливо з ним своєю мовою балакати — я вмію перекладати.\nОт теща і питає зятя:\n— Може, обідати вже будете?\nА він:\n— Вухри-мохри! Вухри-мохри!\nА наймит перекладає:\n— То він каже, що не хоче обідати.\nПан сердиться, що наймит так каже, та аж кричить: «Вухри-мохри!», бо їсти страшенно хоче.\nА наймит:\n— Ідіть, паніматко, од його, а то бачите — сердиться, що ви з обідом докучаєте.\nТеща з наймитом пообідала, а зять зостався не ївши. От увечері знов теща питає зятя, чи не вечерятиме.\nА він:\n— Вухри-мохри! Вухри-мохри!\nНаймит каже:\n— Не хоче вечеряти, каже, щоб дали тільки шматок хліба та води.\nТак теща йому тільки те й дала, а повечеряла з наймитом. Зять уже так сердиться на наймита, а не хоче по-своєму балакати.\nОт уранці лагодиться вже він їхати.\nТеща й того, й сього несе на віз дочці та онукам на гостинець.\nА він радий, що такого багато, та:\n— Вухри-мохри! Вухри-мохри!\nА наймит перекладає:\n— Не несіть нічого! Пан не хоче брати, каже, щоб забрали геть.\nТо теща і позабирала все назад.\nОт як виїхали за слободу, пан почав наймита лаяти:\n— Я через тебе голодний сидів і додому нічого не везу. Коли так, чого я сюди й приїздив?\nА наймит каже:\n— А хіба я знаю по-німецькому! Я думав, що як слід перекладаю.\nТак парубок провчив пихатого пана.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_5.mp3",
      "createTime": 0,
      "id": 5,
      "imageUrl": "https://docs.google.com/uc?id=0B6q3ecSsA9VxN0VxSHZvVlZHZms",
      "lullaby": false,
      "name": "Солдат царя обдурив",
      "text": "Це було тоді, коли в солдатах служили по 25 років. Один солдат прослужив 25 років в армії, і не довелося йому побачити царя. І він вирішив, що б там не було, побачити царя і пішов прямо до царського палацу. Вартові, що стояли там, не пропускають його, але він свариться і все ж намагається пройти до царя.\nВ цей час цар гуляв у вільному одязі по дворі і побачив, що якийсь солдат з вартовим сперечається.\n— Пустіть його в двір!\nПотім запитав солдата:\n— Чого ти хочеш?\n— Нічого не хочу, — відповів солдат, — лише побачити царя.\nЦар сказав, що зараз вийде, і пішов переодягтись в царську одежу, а коли вийшов, запитав солдата:\n— Чого ти хочеш, служивий?\nСолдат йому відповів:\n— Служив я двадцять п'ять років і не бачив вас.\n— Так, — промовив цар. — То чим би я тебе нагородив? Може, тобі щось подарувати за твою службу?\n— Ні. Нічого не хочу. Якщо царська ласка, подаруйте мені стару кульбаку (Кульбака — дерев'яна частина сідла) від сідла.\n— Що ж ти з нею робити будеш? — здивувався цар.— Краще я тобі дам нове сідло.\n— Ні, нічого не хочу, дайте лише мені стару кульбаку,— прохав солдат.\nЦар засміявся і сказав своєму слузі:\n— Біжи, знайди де-небудь і видай цьому служивому стару кульбаку.\n— Коли ви вже даруєте мені цю кульбаку, то дайте мені і документ такий, що це саме ви мені її подарували.\nЦар швидко написав, що дійсно стара кульбака подарована ним цьому служивому, геть печатку царську поставив.\nПодякував солдат цареві і пішов. А як вийшов у поле, закинув стару кульбаку в бур'ян, а документ заховав глибше в кишеню, і пішов у той край, де був великий маєток одного графа під назвою Стара Кульбака.\nЗ цим царським документом солдат вигнав графа з маєтка і зістався там жити.\nНебагато часу пройшло, як граф писав цареві:\n«Ваше великое превосходительство! Что я вам сделал, чем провинился перед вами. Я остался без хозяйства, а вы им наградили солдата».\nЦар зрозумів, що солдат його обдурив, що він видав документ не на стару кульбаку від сідла, а на маєток графа під такою назвою.\nДовго думав цар і вирішив таке: зібравши великий бал, запросити на нього своїх гостей і цього хитрого солдата, і тут відібрати від нього документ і повернути маєток графові.\nВстановили порядок про ведення балу такий: хто п'є до кого чарку, той мусить ударити ложкою його, а коли кому прийдеться пити і бити царя по лобі, той мусив уже попрощатися з своїми маєтками.\nСлуги розсадили гостей так, що солдатові прийшлося пити до царя, і це значило позбутися своїх маєтків. Він пустився на хитрощі. Став розповідати всім присутнім одну пригоду, яка ніби-то була в його житті:\n— Одного разу я їхав з батьком до млина, але на дорозі мені трапилась калюжа, через яку не можна ніяк переїхати, а коли переїжджати, то треба позбутися коней. Коли об'їхати цю калюжу, то треба набавити дороги в два рази більше. Ну, що мені було краще зробити? Чи їхати через калюжу і занапастити коні, чи об'їхати калюжу в два рази дальше? — запитав солдат.\nВсі відповіли, що краще об'їхати, хоч і дальше, ніж позбутися коней.\nЦар також погодився, що краще об'їхати дальше.\n— Ну, то коли краще об'їхати калюжу, то й тут мені краще обминути царя й пити до другого. — І він, проминувши царя, вдарив по лобі другого і випив до нього.\nТак солдат обдурив царя і присутніх на балі панів.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_6.mp3",
      "createTime": 0,
      "id": 6,
      "imageUrl": "https://docs.google.com/uc?id=0B6q3ecSsA9VxYThXLVdYNGNkUXc",
      "lullaby": false,
      "name": "Лисичка та Іван-Царевич",
      "text": "В якомусь-то царстві, в якомусь государстві жив собі дуже багатий пан. От треба тому панові наймита — нікому свиней пасти. Посилає пан прикажчика шукать свинаря.\n— Тільки,— каже,— з такою умовою, що як вибуде рік, дам йому день поля на рік, а не вибуде, то нічого не плачу.\nПішов прикажчик по селу, розпитує:\n— Чи нема де якого нетяги?\n— А там,— кажуть,— живе убогий парубок Іван, він піде.\nОто й найняли того парубка. Вибув він рік, і дали йому день поля на рік.\nІде парубок від пана та й думає: «Служив я,— думає,— рік, вислужив день поля на рік,— що мені з ним робить?» Думав-думав: «Посію баштан...» Думав-думав: «А чим же я,— каже,— те поле виорю, що в мене ні волів, ні плуга?..» А далі й надумав: «Піду до пана».\nПриходить.\n— Пане,— каже,— любий пане,— каже,— милий! Служив я у вас рік, вислужив день поля на рік, та нічим мені зорать його. Чи не зорали б ви мені? Я б уже вам відробив.\nПан зглянувсь на нього:\n— Добре,— каже,— виорю!\nЗорали ту нивку, посіяв він баштан. І як уродив же той баштан! Кавуняччя — отаке! А дині — отакі!\nПоставив собі парубок курінь серед баштана, там і живе — баштан стереже. Тільки як стали пристигати дині, помічає він, що оце вдень лежала така гарна динька, а на ранок устане — сама шкаралущина! «Ну,— думає,— я ж таки пристережу, хто мої дині переводить, я йому дам!»\nОт настала ніч. Сів він у курені, стереже. Коли чує — хрум-хрум! Він потихесеньку туди — аж там лисичка; він підкрався та хап її за хвіст! Та й піймав.\n— Ага! — каже.— Я тобі дам динь!\nТа як замахнеться...\n— Ой, чоловіче-голубчику,— каже лисичка,— не бий мене — я тобі у великій пригоді стану.\n— А дині їстимеш? — каже.\nТа її ціпком... А вона проситься:\n— Хоч живу,— каже,— пусти мене, я тобі у великій пригоді стану!\nБив-бив, а далі й питає:\n— У якій же ти мені пригоді станеш?\n— Я,— каже,— тобі висватаю царівну!\n— Ну, гляди!\nТа й пустив: «Ото хитра,— думає,— за царівну сватає...»\nПобігла лисичка до царя. Там її не пускають, виганяють.\n— Треба мені самій царя бачити — пустіть! Я щось йому скажу.\nЇї гонять, а вона у палац преться. Цар і почув.\n— Що там за лемент? — питає.\n— Та тут,— кажуть,— волоцюга припленталась.\n— Впустіть,— каже цар.\nЇї й пустили. Вона цареві в ноги:\n— Царю-государю,— каже,— змилуйся, що я до тебе з недоброю вістю прийшла!\n— З якою недоброю вістю? — питає цар.\n— Так і так,— каже,— була я у змія, хвалився він мені, що буде твоє царство воювати— дочку твою візьме за себе. Так оце я прийшла тобі розказати.\n— Ох, мені лихо! — ухопився цар за голову,— а в мене ж і військо не готове!\nТа на царедворців:\n— Га, сякі-такі! Мене хочуть воювати, а ви нічого не знаєте.\nЛаяв їх, лаяв...\n— Кличте раду! — гукнув.\nТут де не взялись генерали, сенатори, панства усякого поназбігалось — радяться, як їм того змія повоювати. Радились-радились — нічого не врадять: нема війська! А лисичка знов цареві в ноги:\n— Царю-государю, змилуйся,— каже,— що я тобі пораджу: є в мене цар курінний, як віддаси за нього дочку, він тобі змія завоює!\nЦар і сюди кинувсь, і туди кинувсь — нічого робити:\n— Як завоює,— каже,— то вже віддам!\nПрибігає лисичка до куреня:\n— Здоров, курінний царю!\n— Здорова була, лисичко-сестричко!\n— Я тобі добру вість принесла.\n— Кажи.\n— Була я в царя, за тебе царівну сватала; так цар сказав: «Як завоює,— каже,— змія, то віддам». Ходім воювати!\n— Тю-тю, дурна! — каже парубок.— Як же мені його звоювати?\n— Нічого, звоюєш; мене слухай, все гаразд буде. Одягайся, ходім.\n— А баштан,— каже,— на кого покину?\nВона як почала його вмовляти — пішли.\nІдуть та йдуть, лисичка попереду біжить, парубок позаду йде. Коли назустріч їде змій: так і сипле іскри, так і сяє!\nТо,— каже лисичка,— змій їде. Ти,— каже,— постій тут під копицею (на луці були), а я побіжу вперед до нього.\nСтав той парубок під копицею, думає: «Пропав же я!» А лисичка побігла до змія.\n— Здоров, зміїку-братіку!\n— Здорова, лисичко-сестричко!\n— Що я тобі скажу, зміїку-братику! — каже лисичка.— Біжу я оце до тебе з недоброю вістю: іде на тебе цар війною, хоче тебе звоювати і все твоє багатство відняти!\n— Де ж він? Далеко? — питає змій.\n— Якби,— каже,— далеко, а то близько!\n— Що ж мені тепер робити? — питає.\n— А що робити? — каже лисичка.— Он, під копицею, стоїть чоловік, віддай йому все своє — і коні, і коляску, і одежу, а сам уберись у його одежу та й іди собі додому; цар тебе не пізнає... А то пропав!\nЗмій мерщій одежу з себе, а свитку на себе — та бігом звідти!\n«Спасибі лисичці, від смерті врятувала!» —думає.\nТоді той баштанник убрався в золоту одежу — і такий став гарний, що хоч не схочеш, то полюбиш! Сів у коляску, поїхали з лисичкою.\n— Бач,— каже вона,— а ти боявся!\nПриїхали до царя. Лисичка цареві в ноги:\n— Царю-государю! — каже,— кланяється тобі цар курінний і шле подарунки, він звоював змія, просить дочку твою за себе!\nЦар зрадів, цариця зраділа, царівна теж. Повискакували, беруть його, ведуть. А через тиждень і весілля справили. І я там був, мед-вино пив, у роті не було, а по бороді текло.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_7.mp3",
      "createTime": 0,
      "id": 7,
      "imageUrl": "https://docs.google.com/uc?id=0B6q3ecSsA9VxNm45Tl80RTlEZlE",
      "lullaby": false,
      "name": "Лис вовка провчив",
      "text": "Одного разу йшов вовк полем та й надибав лиса й каже йому:- Я, брате, такий голодний, що гину. Я щось би з'їв, та немає нічого. Мушу тебе їсти, та й уже.\nЛис як те почув та й одказує:\n- Ти мене не їж, а я тобі дам зараз щось смачного поїсти. їв би масло?\nОй,- каже вовк,- чому б ні! Неси його сюди!\n\nЛис і каже:\n- Ходім у село, там є велике кружало масла, то й їстимеш.\n- Добре.\nПривів його лис до великого ставка та й каже:\n- Ану бери та й хлебчи воду, а насподі є масло. Вперед мусиш випити воду та так і до масла дістанеш. Та такого того масла багато, що ти його й з'їсти не зможеш.\nА вовк таки й не розпитував багато, та - хляп, хляп, хляп - хлепче собі воду, щоб добути масла.\nХлептав, хлептав, а далі й не зміг, бо став - як барило, та й дивиться на лиса. А лис у сміх. Вовк тоді зрозумів, що над ним кепкують, та за лисом. А лис задер хвоста та навтьоки.\nБіжать, біжать, вже лис коло своєї нори, а вовк - хап його за ногу. То лис зараз же надумався та й крикнув:\n- Слава богу,- каже,- що вхопив за корінь, а не за ногу!\nА вовк тоді мерщій пустив ногу та хап за корінь.\nА лис - скік в нору, заховався та й зареготав.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_8.mp3",
      "createTime": 0,
      "id": 8,
      "imageUrl": "https://docs.google.com/uc?id=0B6q3ecSsA9VxM2F3eXE0eWR6THc",
      "lullaby": false,
      "name": "Хто не робить, той не їсть",
      "text": "Був собі чоловік та жінка. Жили вони в достатках і мали одну-єдину донечку Марусю. Не могли вони на неї надивитися та намилуватися. Всяке бажання доччине виконувалося без жодного слова. Найбільше любила Маруся колисатися в колисці. Йшов час, а батьки все колисали дочку і вдень, і вночі.\nОт стала Маруся на порі, розквітла, наче повна рожа. Не один парубок задивлявся на Марусину вроду: ручки в неї білі-білесенькі. Очі в неї ясні-яснесенькі. Щічки в неї – яблучка доспілі. Та ніхто не сватає Марусю:\n– Ледащиця! – кажуть.\nОт надумав з нею одружитись найкращий і найпрацьовитіший парубок в селі. Прийшли старости до Марусі з хлібом-сіллю. Батьки раді – і не сказати, але кажуть:\n– Ми раді б віддати Марусю, та хто ж буде її у вас колисати?\n– Всі будемо, – каже молодий.\n– Та вона ж у нас нічого не робила і не знає ніякого діла.\n– Нічого, навчиться, – каже парубок.\nОт незабаром відгуляли весілля. У хлопців та дівчат потомилися ноги від танців, охрипли голоси від пісень. Тільки Маруся не втомилася: у весільному віночку лежала вона у колисці й колисалася.\nІ повезли Марусю в колисці до хати молодого.\nОт повісили колиску серед хати, поклали Марусю, а самі сіли за стіл. Хто був у хаті, колисав її по черзі, й Маруся була дуже задоволена.\nМинула ніч. Тільки зазоріло – всі хатні взялися до роботи. Свекруха біля печі сидить і колише Марусю. Свекор дров, води внесе – гойдне колиску. Чоловік ввійде – хитне. Все було б добре, та голод не тітка! Лежить Маруся та й дума: «Ось-ось сядуть за стіл. Вже все в печі готове».\nОт сіли всі обідати. Погойдують Марусю, а до обіду не кличуть. їдять собі й колишуть.\n– А що ти сьогодні робила? – пита свекор свекруху.\n– Обід зварила, корову здоїла, хату прибрала, гусей та курей нагодувала.\n– А ти, сину, що робив?\n– Дров нарубав, коня нагодував, корову напоїв, леміш вигострив, насіння приготував.\n– А я цілий ранок воза лагодив, – каже батько.\n– А ти, дочко, що робила? – пита Марусю та й гойдає колиску.\n– Я нічого не вмію робити. Я тільки колисалася.\n– Колисання – то не робота. Не заробила ти, дочко, обіду. У нас так: хто не робить, той не їсть.\nОт поїхав батько із сином поле орати, а мати сіла полотно ткати. Сидить за верстатом, стукає лядою. Що стукне, то колиска гойднеться, бо прив’язана до ляди. Колишеться Маруся, а колиска їй не мила. От свекруха махнула човником, він вислизнув з-поміж ниток, упав на долівку, а цівка закотилася аж до Марусі.\n– А подай-но, Марусю, цівку!\nГлянула Маруся, піднялась та й подала свекрусі цівку та ще й човник.\n– Чи це робота, мамо? – питає.\n– Робота, дочко, тільки дуже маленька.\nСіла свекруха полуднувати, а Марусі дала малесеньку скориночку хліба.\n– Оце тобі за маленьку роботу.\nСкориночка здалась Марусі дуже смачною. Нічого смачнішого, здавалось їй, не їла вона в батьків.\nОт заходилась свекруха вечерю готувати. Запалила в печі, скип’ятила воду, засипала кашу варити. Та все Марусю погойдує. А тут корова прийшла з поля, кинулась свекруха її заганяти, а каша стала збігати.\nБачила Маруся, що мама вдома відставляла горщик від вогню та мішала ложкою. Злізла з печі і собі так зробила.\nОт приїхали з поля батько з сином, сіли до вечері.\n– А я кашу відставила від вогню і замішала ложкою. Це робота, тату? – каже Маруся.\n– Робота, дочко, тільки маленька. Дай їй, старенька, ложку каші.\nНіколи такої доброї каші не їла Маруся в батьків! Вранці, ледве зазоріло, схопилася Маруся та притьмом до свекрухи:\n– Мамо, дайте мені велику роботу!\n– Ось піди та принеси картоплі з льоху.\nМаруся кинулась по картоплю.\n– А це робота, мамо?\n– Робота, дочко. А тепер почисть її ось так і помий.\n– І це робота?\n– Робота. Тепер поріж її, поклади в горщик, налий води, всип ложечку солі, покриши оцю цибулинку та й посунь до вогню.\n– І це робота?\n– Робота, тільки невеличка.\n– Мамо! А де ж велика робота? Дайте мені велику роботу.\n– Багато малих діл складають велику роботу, дочко, – каже мати.\nТак свекруха навчила невістку обід готувати, і корову доїти, і птицю годувати, і хату прибирати, і на городі працювати. Маруся була дуже слухняною.\nОт якось і каже вона чоловікові:\n– Несімо колиску на горище, бо вона тільки заважає в хаті.\nА свекрусі каже тепер часто Маруся:\n– Ви, матусю, спочиньте, я й сама впораюсь. Хоч би ви і не робили, то ми вам дамо їсти. Малих і молодих треба вчити, а старих шанувати.\nОт в неділю прийшла Марусина мати в гості до сватів дочку провідати.\n– Чи колисали ви, свашко, мою донечку? – питає мати.\n– Колисали, свашко-любко.\n– А де ж та колиска? Нехай же й я поколишу.\n– Немає, мамо, колиски, – каже Маруся. – Вже мені не треба, бо велику роботу роблю. У нас так: хто не робить, той не їсть.\nТак вони й досі і живуть, і хліб жують, і горя не знають.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_9.mp3",
      "author": "Леся Українка",
      "createTime": 0,
      "id": 9,
      "imageUrl": "https://docs.google.com/uc?id=0B6q3ecSsA9VxZ21hNVhqbmpCems",
      "lullaby": false,
      "name": "Три метелики",
      "text": "Були собі три метелики: один білий, другий червоний, а третій жовтий. Вони весело літали цілий день у великому саду, в соняшному світлі, перелітали з квітки на квітку, куштували медок і летіли далі.\nЧас їм дуже швидко минав. Вони так загралися, що й не зогляділися, що сонечко сховалося за хмари і пустився дощ.\nЗмокли метелики. Полетіли вони до своєї хатки, аж там біда: двері замкнені, а ключа ніде не можна знайти.\nЩо тут робити? За той час, що стояли перед дверима та не знали, що робити, змокли страшенно. Насилу вже крильцями ворушили. Ледве долетіли до тюльпана, червоного з жовтими крапочками. Попросили його захисту:\n- Любий тюльпанчику, просимо тебе, відчини свій келих та сховай нас від дощу!\nТюльпан подивився на них і промовив:\n- Жовтого й червоного прийму, а білий нехай зостається надворі. - Але обидва метелики, жовтий і червоний, промовили:\n- Коли ти не хочеш захистити нашого братика, білого метелика, то й ми краще на дощі будемо мокнути.\nМетелики смутні полетіли до білої лілеї. Попросили й її, щоб сховала їх від дощу, але вона погоджувалася прийняти тільки білого. Тоді й він промовив:\n- Сам-один не хочу ховатися в тебе! Або вже разом з своїми братами десь знайдемо захист, або вже вкупі бідувати будемо.\nПочуло це з-за хмар сонечко, і схотілося йому побачити тих приятелів, що так один за одного обстоювали. Продерлося крізь хмари й кинуло на метеликів своє проміння. Зараз крильцята їм висохли, і самі вони зогрілися і знов літали, танцювали й раділи, як давніш, аж до самого вечора. А як сонечко зайшло за гору, то метелики полетіли додому спати.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_10.mp3",
      "author": "Леся Українка",
      "createTime": 0,
      "id": 10,
      "imageUrl": "https://docs.google.com/uc?id=0B6q3ecSsA9VxblktdTJHc3dpbnM",
      "lullaby": false,
      "name": "Лілея",
      "text": "У невеличкій кімнаті лежить на ліжку слабий хлопчик. Лежить він, не спить, дивиться, широко розкривши оченята, на вікно, закрите хустиною: хустина не зовсім заслонила вікно, збоку трохи видко шибку й видко, як падає смужка блакитного світла аж додолу.\n— Павлусю, куди ти так дивишся? — спитала мама хлопчика, бо то ж мама сиділа й гляділа свого слабого синка.\n— Та я дивлюся на ту смужку. Мамо, звідки вона? З чого вона? — сказав хлопчик.\n— То місяць так світить, Павлусю, то світло, а заслонити вікно, то й не буде смужки. Може, заслонити? — сказала мама.\n— Ні, не треба,— так гарно.\n— Не дивись, Павлусю, краще засни,— ти ж слабенький, тобі треба заснути.\n— Мамочко, я ще не хочу спати, мені так гаряче... Я не буду спати, краще ти мені казочку розкажи.\n— Яку ж тобі, моя дитино, казочку розказати?\n— А от ти колись мені розказувала про тих маленьких діточок, що то живуть у квітах, вони звуться ельфи: ти казала, що в кожній квіточці живе маленький ельф або ельфа, що вони щоночі виходять з квіток і грають, танцюють, співають. Мамо, а яка найстарша ельфа?\n— Вона, Павлусю, зветься Лілея, бо живе у самій найкращій лелії в світі. В якій квітці ельф живе, то так і зветься, як та квітка.\n— Мамочко, голубочко,— почав просити Павлусь,— розкажи мені що-небудь про тих ельфів, я так люблю, як ти про них розказуєш.\n— Ні, Павлусю, вже пізно ті казки казати, нехай-но завтра вдень, а то тепер спати пора. Се казка довга, все одно не скінчу, то ти все будеш думати про неї та й до світу не заснеш. От краще я заслоню від тебе свічку, то ти собі спатимеш, а завтра встанеш здоровеньким, будемо тоді й казки казати і все гаразд буде. Спи, моє любе хлоп'ятко!\nМама заслонила свічку великою книжкою, щоб світло не падало Павлусеві в очі, поцілувала Павлуся, мовивши «добраніч», а сама сіла на крісло біля його ліжка з шиттям в руках І ждала, поки він засне. Але Павлусь не спав, він дивився, як мама шиє. Голка все блись, блись... Тепер вже не так хутко.\nДалі Павлусь почав знову дивитись на ту ясну смужку, що падала з вікна. Він все думав про мамині казки:\n«Яка то шкода, що мама не хотіла казати мені казки. Тепер так нудно. Коли там ще я засну... А яка та Ллія? Чи така маленька, як усі ельфи? Мама каже, що ельфи такі, як метелики маленькі... Яка та Лілея?» Павлусь дивився на смужку і все думав, думав, довго так...\nІ от здалося йому, що смужка та затремтіла, почала тремтіти, мовби хто заслонив її тінню. Павлусь підвівся трохи, глянув,— коли бачить, аж проти нього стоїть якась постать, немов людська. Він спершу злякався трохи, потім же бачить, що то щось зовсім не страшне, — таке маленьке, немов якась дівчинка малесенька; от він і нічого, перестав боятися. Дивився на ту дівчинку, а вона така гарнесенька: очиці ясні, кучері довгі, сріблясті, сама в білих, прозорих шатах, на голівці малесенька золота корона, ще й крильцята має хороші та барвисті, як у метелика, так і міняться різними барвами, немов веселка. В рученятах у дівчинки довге стебло, квітка білої лелії, і пахне вона на всю хату. Павлусь глянув на дівчинку і зараз якось пізнав, що це Лілея,— а він же так хотів її побачити.\n— Ти Лілея? — спитав він у дівчинки.\n— Так, я Лілея. Я чула, як ти про мене розпитував, от я й прийшла до тебе. Ти радий?\n— Радий, дуже радий! — покликав Павлусь і простяг до неї обидві руки.\nЛілея усміхнулась, та так любо, аж в хаті ясніше стало і місячна смужка порожевіла.\n— Може, ти хочеш зо мною куди полетіти? — спитала у Павлуся Лілея.\n— Як же я полечу? Хіба в мене є такі крила, як у тебе? — сказав Павлусь. — Я не вмію літати.\n— Ну то я тебе візьму на руки.\n— Ти,— ти ж така маленька, а я більший від тебе, я тяжкий.\n— То нічого,— сказала Лілея і знову усміхнулась, потім торкнула Павлуся квіткою своєю, і раптом Павлусь почув, як він сам зробився квіткою, тільки не лелією, а рожевим маком. От Лілея взяла його в ручку, притулила до себе і швиденько вилетіла з хати в садок.\n— Ну, Павлусю, куди ж ми полетимо? — спитала Лілея.\n— Куди хочеш,— відповів Павлусь, бо він, хоч і зробився квіткою, однак міг словами говорити.\n— Понесу ж тебе он у той панський садок, що то на горі: там ростуть мої сестри, лелії, може, вони нам що цікавого розкажуть.\nІ Лілея знялась угору, швидко, швидко полинула, далі спустилась у панський великий сад. В саду стояв пишний палац, у деяких вікнах в палаці було світло: видно, пани ще не спали. Але в саду не було нікого. Лілея стала просто в квітнику, а там же то лелій білих — сила. Тихо-тихо так стоять і не хитаються.\n— Ото сплять,— гукнула до них Лілея,— і не чують, що ми коло них. А вставайте лишень, ви,— і Лілея торкнула їх своєю квіткою.\nРаптом всі лелії захитались і заговорили, з кожної квітки виглянуло бліденьке личко ельфика.\n— Вибачай, сестрице,— забриніли вони,— якби ти знала, як ми пізно поснули.\n— А чого ви пізно засинаєте? Хто ж вам спати не дає? — гнівно Лілея спитала.\n— Ох, нам же нема спокою ні вдень, ні вночі. Ох, бідні ми квіти!\n— Що вам таке? Чого ви бідкаєтесь?\n— Та де ж нам не бідкатись! Удень нас полють, руками займають, листя обривають, а часом і віку збавляють, гострим ножем стинають, несуть нас у велику хату, у панську палату, поставлять у воду, гублять нашу вроду. Ох, сестрице, скільки нас погинуло, любий світ покинуло... От було недавно свято,— скільки ж нас було потято!\n— Бідні, бідні мої сестриці,— мовила журливо Лілея, і в очах слізоньки заблищаи. — Що ж, мої любі, за те маєте вигоду, глядять вас, жалують, втішаються вами, поки ви в садочку — життя ваше красне.\n— Ой, не красне воно, не красне,— життя наше нещасне. Скільки в садочку стояли, щастя-долі не знали.Темненької ночі ми, до сну охочі, головоньки схилимо біленькі — де візьметься панство вельможне, заможне, паничі й панянки молоденькі. Веселі співи гучні, музиченьки бучні не дають нам спати до півночі. Нащо нам вигода та така догода! Ми зовсім до неї не охочі...\nЗамовкли бідні лелії і низько посхиляли свої білі головоньки.\nКоли се відчинилися в палаці великі скляні двері, і вийшла молода панна, убрана в хорошу білу сукню.\nВона сіла на ґанку і якось неохоче дивилася на той садок, залитий місячним сяйвом.\n— Ах, як голова болить,— мовила вона сама до себе,— навіть по ночах спати не можу! А се все з нудів, я знаю. Де ж таки! Гину тут на безлюдді, в селі. Сиди цілий день, як заклята, нема з ким і слова мовити. Правда, увечері гості приїздять, але то такі гості!.. Вони вже мені обридли. Та мені тут все обридло: і садок, і сей дім, і квітки. Все у нас таке нецікаве, от хоч би й сі квітки. Хто ж видав, насадити таку силу сих лелій, та ще й білих! Якби хоч лелії які цікавіші — рожеві чи пасаті, а то... Вже білі лелії можна знайти у кожному міщанському, та навіть у хлопському садку. А пахнуть як, аж в голові морочиться, жодної делікатності нема в тих квітках. Піду звідси, а то ще гірше голова розболиться! — І панна пішла знов у палац, причинивши з досадою двері.\nЛелії так стало шкода своїх погордованих сестриць.\n— Шкода мені вас, дуже шкода,— мовила вона до них,— та що робити, коли я не маю сили перенести вас звідси де-інде. Нічого я вам не пораджу, мої безталанні.\nЛілея пройшла стиха біля всіх лелій, журливо дивлячись на них, коло крайнього кущика вона спинилась.\n— А де ж моя сестра наймолодша? — спитала, показуючи на порожнє місце скраю.\nНа відповідь лелії знову забриніли:\n— Немає сестриці, немає — в іншому садочку процвітає. Віддала сестрицю нашу панна: випросила дівчина Мар'яна, за щиру свою роботу влітку випросила щонайменшу квітку. Немає сестриці, немає,— в іншому садочку процвітає.\n— Треба буде її відвідати, як там вона в іншому садочку мається,— мовила Лілея і хотіла ще про щось розпитати, але Павлусь попросив летіти далі. Сказав, що йому тут невесело, — лелії засмутили своїми розповідями.\n— Ну, то полинемо у велике місто, там, може, щось веселіше побачимо.\nЛілея знялась вгору, і в одну мить Павлусь побачив велике місто, широкі вулиці, блискуче світло, розкішні крамниці, а на вулицях,— що того люду! Люди метушаться,— ті сюди, ті туди, аж в очах миготить! Павлусь і Лілея тихо полинули понад юрбою і придивлялись до крамниць, там-бо у вікнах було виставлено багато всякого дива, там і ляльки, там і цяцьки, там і ласощі різні, і золоті оздоби, і сукні коштовні, і книжки з малюнками... та де! Всього ані списати, ні переказати, що там було!\nЛілея спинилась біля одної дуже великої крамниці, там в освіченому вікні стояло багато квітів. Хороші то були квіти! Яких тільки там не було,— всякі були, які лиш є на світі!\nБули навіть такі, яких ніде не буває. Рожі, лелії усяких барв, конвалії, фіалки та ще якісь дивні, сріблясті й золотисті квіти, хто їх зна, як і звуться. І всі ці квіти у віночки звиті та в пучечки пов'язані, а деякі так галузками порозкладені, та все такі розкішні та красні, аж сяють.\nПавлусь аж руками сплеснув:\n— Ох, які ж красні квітки. Я таких ще й не бачив.\n— А от я тобі покажу, коли хочеш, де їх роблять,— і Лілея знялась вгору з Павлусем, аж на четвертий поверх тої ж таки самої кам'яниці.\nПавлусь глянув, бачить,— якась кімната з голими стінами, брудними, серед хати довгий стіл, нічим не накритий, а на столі купа різних шматок, дротів, бавовни, ниток, стоять слоїки з клеєм, в них повстромлювані квачики, в мисочках розпроваджені фарби різні, позолота, і всього того так багато, всюди такий нелад! За столом на лавках сидять дівчата, убрані по-міському, але надто вбого, запнуті брудними фартушками; кожна дівчина має ножички і багато маленьких щипців, колодочок, лещаток; перед кожною дівчиною лежить купа отого шмаття та дріб'язку.\nОдні дівчата витискають гострою машинкою листя та пелюсточки, другі вправляють дроти в те листя, треті фарбують, четверті крохмалять, завивають та розправляють, п'яті роблять серединки з бавовни та ниток, а останні вже клеять пелюсточки докупи і роблять з них квітку, востаннє підмальовують, поправляють, закручують — і квітка готова.\nДівчата роблять мовчки, хутко, не відриваючись од роботи. Вони не уважають, що кругом такий бруд і нелад, руки в них забруднені фарбою та клеєм,— їм нема часу на то уважати, вони звикли до сеї роботи. Вони не уважають, що важко потомились, поблідли від сидні в душній хаті за марудною роботою, що в хаті тхне фарбою та клеєм, аж дихати важко, — їм нема часу на це уважати. Аби робота йшла хутко, аби їм більше зробити, бо яка робота, така й плата! Та якби ж так, а то плата ще й менша від роботи. А он біля дівчат походжає найстарша робітниця, вона наставлена, щоб глядіти, аби хто чого не зіпсував чи не вкрав, аби робота йшла квапно та справно,— треба статкувати.\nВ кінці стола дві дівчини, схилившись над роботою, стиха розмовляють, бо найстарша далеко, не почує.\n— Ой, серце Катрусю,— говорить одна, вправляючи дріт в зелений листок,— ой, як мені хочеться їсти, просто аж руки трясуться!\nТож-то від самісінького ранку нічого не їла! Прийшла я сьогодні пізно на роботу,— і сама не знаю, як се я так спізнилась! Та от, мене не пустили обідати, та ще й кажуть, що не заплатять за сей день нічого. Нащо, мовляв, спізнюєшся! Ой, біда, та й годі...\n— Правда, що біда,— відповіла друга дівчина,— а от я, то вже ніколи не спізнюся на роботу, хіба що вже... Ой, мені лишенько,— скрикнула раптом і оглянулась на той куток хати, де була найстарша.\n— Що тобі, Катрусю? — запитала товаришка.\n— Цить, цить, а то ще почує. Ой лихо, що я наробила,— та я ж миску з фарбою перекинула, скільки шмаття поплямила! Що ж мені тепер буде? Пропала моя плата. Мовчи, серденько, нікому не кажи, може, воно так минеться!\nАле найстарша побачила, що там в кінці стола щось не гаразд, і вже біжить до дівчат.\n— А що тут уже накоїли? Га!..— гукнула вона, та так грізно та голосно, що Павлусь аж затремтів.\n— Ой, Леліє,— скрикнув він,— неси мене звідси, я не хочу тут бути. Тут погано, бридко, страшно. Лілея миттю спустилась на землю.\n— Може, хочеш знову на квітки подивитися, на ті, що у вікні виставлені? — спитала вона.\n— Ні, ні, не хочу, я зовсім тут не хочу бути, в цьому місті, не треба мені цих бридких квіток, я хочу додому, до мами!\n— Ну добре, додому, то й додому, а от тільки я ще хотіла би полинути до своєї молодшої сестриці, що росте у селянки в садочку,— як-то вона там мається!\n— Мені, Леліє, вже не хотілось би нікуди летіти, але, як вже ти так хочеш... Тільки не будьмо там довго!\n— Ні, ми туди ненадовго.\nЛілея полинула швидко, швидко. Павлусь бачив, як миготіло світло по вулицях міських у нього під ногами, як поспішалась та метушилась юрба людей. Хвилиночка — мить — і вже зникло місто. Здається, хутко летіли, однак Павлусь побачив, що вже день займається і світло рожеве ранньої зорі бореться з блакитним світлом місяця. Лілея тихо спускається додолу біля якоїсь маленької, низенької похилої хатинки. А се ж хатина знайомої дівчини Мар'яни,— Павлусь зараз пізнав. Се ж його рідне село, а дівчина — їх сусідка.\nПавлусь не раз у неї бував. Он і грядочка з квітками — така малесенька, а чого там тільки нема: і чорнобривці, і тоя, і любисток, і рута, й канупер, і м'ята кучерява, ще й повної рожі кущик невеличкий, та все те барвінком хрещатим обплетено. Посередині росте біла лілея.\nВидко, що господиня за лелію дбає, — обполола чистенько, ще й прутиками обтикала для захисту. А Лілея ж то розцвілася,— напрочуд!\nОнде ж і господиня сама, вона походжає поміж квітками, Мар'яна-дівчина, а за нею ходить її братик, білоголовий хлопчина, і носить збан з водою, Мар'яна показує йому, де поливати, а він поливає. Могла би вона й сама теє зробити, та знає, яка то утіха для малого брата, коли вона дозволить йому помагати.\n— Слухай, Івасю,— озвалася Мар'яна до брата,— ти ж добре полий оцю білу квітку. Вона зветься лілея — знаєш? Її треба добре поливати, бо вона недавно пересаджена, то треба, щоби прийнялась. Та тільки ти помалу, щоби не зломив часом. Або дай, краще я сама поллю!\nІвась не хотів було дати збанка, але Мар'яна таки полила сама свою дорогу квітку.\n— А правда, Івасику, чи моя лілея хороше пахне? Правда, хороше?\n— А невже ж ні! — мовив хлопчик, нахиляючись обережно над квіткою.— Вона краще пахне за всі квітки.\n— Ото ж то,— втішно сказала Мар'яна,— отже слухай, Івасику, я от зараз піду на роботу, як поснідаємо, а ти тут наглядай, щоби кури в квітках не греблися та щоби хлопці часом не зламали моєї лелії. Будеш глядіти?\n— Буду.\n— Ну, то добре ж, як будеш глядіти, то я тобі яке пуделочко або цукру від панів принесу, а як не глядітимеш, то буду гніватися на тебе, бо ти знаєш, яка то квітка! Як цю зломлять, то де я другу дістану?\n— Добре, добре, буду глядіти. Мар'яна з братом, розмовляючи, пішли в хату снідати. Тоді Лілея з Павлусем приступили до білої лелії.\n— Здорова, люба сестрице Леліє,— забриніла вона, вгледівши їх,— де ти літала, де ти бувала? Чи моїх сестричок не видала?\n— Видала, видала і про тебе розпитала.\n— Як же вони маються, мої сестриці, мої любі жалібниці? Чи згадують про сестру молоденьку, про лелію біленьку?\n— Згадують, згадують, щодня плачуть по тобі.\n— Нехай же не плачуть, нехай не ридають, тільки нехай добрим словом спогадають. Я ж тут маю таку вигоду, як ще не мала зроду. Що мені в дівчини краще, ніж у княгині, мені в цій квітниці краще, ніж цариці,— красую, пишаю, лишенька не знаю! Моя люба Мар'яночка краща мені, як сестричка,— як на неї подивлюся, мов до сонечка всміхнуся. А дівчинонька Мар'яна щовечора і щорана мене підливає, поле, доглядає. Ще сонце не сходить, а вже моя господиня з хати виходить. Вийде, моє серце, ухопить відерце, біжить до криниці, набере водиці, щоби було чим поливати квіточки в квітниці. Як нас поливає, то кожного ранку співає веснянку:\n\"А в тому саду чисто, метяно,\nще й хрещатим барвіночком\nдрібно плетяно.\"\nБринить голосочок, як срібний дзвіночок, по садочку лунає, та вже й соловейко, що співа раненько, так співати не здолає. Пісня до роботи додає охоти, а Мар'яні вдень не до гуляння,— на роботі з ранку до смеркання.\nНа чужому полі ніжки натомила, на чужій роботі ручки натрудила, на чужих городах цілий день полола, бур'яном колючим руки поколола. Ой то ж натомилась, як прийшла додому, то аж похилилась. Стала приступать їй до серця досада...\nГлянула на мене: «Ти ж моя відрада! Ой, ти ж моя мила, лелієчко біла, як же цвітеш пишно, як я подивлюся, так мені з тебе втішно! Я ж то тебе, квіточко мила, за свою працю заслужила, на свою долю посадила, — рости ж, леліє, розкішна, красна, щоб була моя доленька щасна».\nЛілея слухала та всміхалася радісно, так-то вже вона раділа, що її сестриця така щаслива і така мила своїй господині.\nПриступила вона до сестри, торкнула її своєю квіткою, що мала в руках, і промовила:\n— Рости ж, леліє, розкішна, красна, щоби була доля щасна!\nРаптом та молоденька лілея виросла висока, висока, квітки на ній дивно розцвіталися і спалахнули світлом сріблясто-рожевим, на листі засвітилася діамантова роса і різними барвами замиготіла, заграла і зникла.\nПавлусь глянув, аж він у своїй кімнатці, лежить на ліжку.\n— Леліє! — скрикнув він.— Я ще не хочу додому, я хочу знову у той садочок, неси мене!\nЛілея стояла перед ним рожева, мов хмарка на сході сонця.\n— Ні, любий,— мовила,— нехай іншим разом, на сей раз досить, мені ніколи, ще маю багато роботи. Он вже день. Прощай, будь здоров!\nЛілея торкнула квіткою, потім нахилилася, поцілувала, кивнула голівкою і зникла. Павлусь простяг до неї руки, хотів голосно гукнути і... прокинувся.\nДивиться, аж сонячний теплий промінь падає просто йому в очі, а над ним стоїть його мама і цілує його в чоло, промовляючи:\n— А ти вже встав, прокинувся! Моя люба дитино! Ну, як же маєшся?\n— Добре! — відповів Павлусь, обнімаючи її,— зовсім добре... А знаєш, мамочко, який мені гарний сон приснився? Мені снилася Лілея.",
      "updateTime": 1512364087434,
      "updated": true
    },
    {
      "createTime": 0,
      "id": 11,
      "lullaby": false,
      "name": "Їжак та заєць",
      "text": "Був собі їжак.\nЯкось вийшов він раненько з своєї домівки подивитися на білий світ.\nВийшов та й каже сам до себе: А піду лишень у поле — подивлюся, як там моя морква та буряки.\nІде собі та пісеньку мугикає. Коли виходить із-за куща заєць. Він саме у полі оглядав свою капусту, чи велика виросла.\n— О,— каже їжак,- хто прудкий, то вже й на ниві!\n— А ти,— заєць йому,— все кривуляєш, криволапку! І батько твій криволапко, і дід криво- лапко був. Такий увесь твій рід, і ти такий!\nЇжак дивом здивувався, що на своє добре слово дістав таку нечемну одмову, що й батька його, й діда лихим словом пом’янули.\nОт він зайцеві й каже:\n— Ти,— каже, — мене береш на сміх? А хочеш зі мною наввипередки? Побачимо, хто кого пережене!\nЗаєць як зарегоче:\n— Ти? Наввипередки? Зі мною?!\nА їжак спокійно:\n— А так, із тобою.\n— Ну, добре,— засміявся заєць.— Давай бігти.\n— Ні,— каже їжак,— ще ні. Я піду додому, скажу жінці, нехай знає, куди я пішов.\nА заєць і тому радий, бо він був голодний, то подумав собі: «І це мені добре: попоїм капусти — краще бігтиму».\nТа й пішли кожен до своєї хати.\nПриходить їжак додому та й каже до жінки:\n— Знаєш, жінко, який мені клопіт?\n— Який, чоловіче?\n— Мушу з зайцем бігати наввипередки.\nТа й розказує все, як було.\n— То це ти берешся перегнати зайця? — аж зойкнула їжачиха.\n— Помовчи, жінко,— мовить їжак,— якось буде. Збирайся лиш та ходи зі мною.\nІдуть вони, а їжак і вчить ч свою жінку:\n— Як прийдемо на ниву, то ти станеш з цього краю в борозні та й стій собі. Як добіжить заєць до тебе, то ти скажеш: «Я вже тут!» А прибіжить він на той край до мене, то там я йому гукну: «А я вже тут!»\n— Добре!— каже їжачиха.\nПриходить їжак до зайця на той кінець ниви та й каже до нього:\n— Ну, я вже готовий!\n— То біжімо!\nОт став заєць в одну борозну, їжак у другу:\n— Раз, два, три!\nПобігли.\nЗаєць помчав на той кінець ниви, а їжак пробіг два кроки та й спинився.\nПрибігає заєць в кінець ниви, а там їжачиха:\n— Я вже тут!\n— Ей, — каже заєць.— Ану біжімо ще раз!\nПобіг заєць. Прибігає в кінець ниви, а їжак підвівся на двох лапках та й гукає:\n— Ого-го! А я вже давно тут чекаю!— Ти дивися! Ану біжімо ще раз!\nПрибігає на другий край, а їжак знову вже там (а то ж була, ви знаєте, їжачиха!).\nПобіг ще раз — а там їжак:— А я вже тут! Знов кинувся заєць бігти. Так бігав він дев’яносто дев’ять разів, а за сотим разом як упав посеред ниви — підвестись не може, так набігався-натомився, сердешний.\n— Ніколи не треба сміятися з слабшого,— сказав тоді їжак та й пішов із їжачихою додому.",
      "updateTime": 1486748726956,
      "updated": true
    },
    {
      "audioUrl": "http://kazku.novi-drova.com/audio/id_12.mp3",
      "createTime": 0,
      "id": 12,
      "imageUrl": "https://docs.google.com/uc?id=0B6q3ecSsA9VxTng5QmNQbmFza00",
      "lullaby": false,
      "name": "Дюймовочка",
      "text": "Жила якось одна жінка. Вона дуже хотіла мати малесеньку дитинку, тільки не знала, де її взяти. От вона й пішла до старої чаклунки і сказала їй:\n- Мені так хочеться мати маленьку дитинку. Чи ти не скажеш, де мені її взяти?\n- О! Цьому можна допомогти! - мовила чаклунка.- Ось тобі зерно ячменю. Воно зовсім не таке, як ті, що ростуть на селянських полях або йдуть на корм курям. Поклади його в квітковий горщик, тоді побачиш, що буде!\n- Спасибі тобі! - сказала жінка, дала чаклунці грошей і пішла додому.\nДома посадила ячмінне зерно, і одразу ж з нього виросла велика чудова квітка, схожа на тюльпан, але пелюстки були ще міцно закриті, як у пуп'янка.\n- Яка мила квітка! - сказала жінка і поцілувала гарні червоні з жовтим пелюстки, і тільки вона їх поцілувала, як у квітці щось тріснуло і квітка зовсім розкрилась. Тепер було видно, що це справжній тюльпан, але всередині квітки, на зеленій маточці, сиділа крихітна дівчинка, така гарненька та ніжна! Вона була на зріст не більше дюйма. Тому її й назвали Дюймовочкою.\nБлискуча лакована шкаралупка грецького горіха була їй за колисочку, блакитні пелюстки фіалок - матрацом, а пелюстка троянди - ковдрою. Там вона спала вночі, а вдень бавилась на столі. Жінка ставила тарілку з водою і клала навколо віночком квіти так, щоб стеблини їхні були в воді. Вона опускала на воду велику пелюстку тюльпана,- на неї сідала Дюймовочка і плавала від одного краю тарілки до іншого, а за весла їй були дві білі кінські волосини. Це було справді чудесно! Дюймовочка ще вміла співати. О, вона співала таким ніжним, милим голоском, як ніхто ще ніколи не чув.\nЯкось вночі, коли вона лежала в своєму гарненькому ліжку, в розбите вікно вскочила погана жаба. Жаба була велика, бридка і мокра.\nВона стрибнула прямо на стіл, де спала під червоним пелюстком троянди Дюймовочка.\n- От буде мила жінка для мого синка! - сказала жаба, схопила горіхову шкаралупку, де лежала Дюймовочка, і вистрибнула крізь вікно у сад. Там протікав великий широкий струмок. Коло берега було грузько, вогко, і там, у баговинні, жила жаба з своїм сином. У! Який він був бридкий та огидний, точнісінько як мати. «Коакс, коакс, брек-ке-ке-кекс!» це все, що він зміг сказати, коли побачив чарівну маленьку дівчинку в горіховій шкаралупці.\n- Не говори так голосно, а то вона прокинеться! - сказала стара жаба.- І може знятися й полетіти від нас, бо вона ж легша за лебединий пух. Посадимо її посередині струмка, на широке листя латаття, воно буде для неї, такої легенької крихітки, наче цілий острів! Звідти вона не зможе втекти, а тим часом ми відремонтуємо парадні кімнати внизу, в баговинні, де ви житимете.\nВ струмку росло багато латаття, їхнє широке зелене листя плавало по воді. Найбільший лист був далі всіх від берега. До нього й підпливла стара жаба і поставила на ньому горіхову шкаралупку з Дюймовочкою.\nБідна маленька крихітка прокинулась рано-вранці і, побачивши, де вона, гірко заплакала. Навколо, з усіх сторін великого зеленого листа, була вода, і дівчинка ніяк не могла потрапити на землю.\nСтара жаба сиділа внизу, у баговинні, і прикрашала кімнату очеретом та жовтими водяними лілеями. Треба ж було прибрати все для молодої невісточки! Потім вона попливла з своїм потворним сином до листа, де сиділа Дюймовочка, щоб взяти її гарненьке ліжечко і поставити в кімнаті нареченої перед тим, як вона перейде туди сама. Стара жаба низько присіла у воді перед дівчинкою і сказала:\n- Ось мій синок, він буде твоїм чоловіком, і ви чудово житимете з ним внизу, в баговинні.\n«Коакс, коакс! Брекке-ке-кекс!» - от і все, що міг сказати синок.\nВони взяли гарненьке ліжко і попливли з ним, а Дюймовочка сиділа й плакала одна на зеленому листі, тому що вона не хотіла жити з бридкою жабою і виходити заміж за її потворного сина. Маленькі рибки, які плавали внизу у воді, певне бачили жабу і чули, що вона казала, тому вони всі висунули голівки, щоб побачити маленьку дівчинку. Як тільки вони її побачили, їм стало дуже шкода, що така чарівна дівчинка мусить потрапити до потворної жаби. Ні, не бувати цьому! Вони зібрались навколо листочка латаття, де стояла Дюймовочка, перегризли стеблину зубами, і лист поплив униз по струмку. І Дюймовочка пливла на ньому ген далеко, тепер жаба не могла її наздогнати.\nДюймовочка пропливла повз багато нових місць, і маленькі пташки, що сиділи в кущах, побачивши її, співали:\n- Яка гарненька маленька дівчинка!\nЛисток все плив далі й далі, і от Дюймовочка опинилась в іншій країні. Чудовий білий метелик весь час літав навколо неї, і нарешті, сів коло дівчинки на листок, тому що Дюймовочка йому дуже сподобалась.\nА Дюймовочка раділа, що жаба не може її наздогнати, навколо так гарно! Сонце світило на воді. Вода сяяла на сонці, як розтоплене золото. Дюймовочка зняла з себе пояс, один кінець накинула на метелика, а інший прикріпила до листка. І листок поплив ще швидше.\nРаптом прилетів великий хрущ. Він побачив дівчинку, вмить схопив лапкою її тонку талію і відніс на дерево. А зелений лист латаття поплив далі по струмку, і метелик летів за ним, адже він був прив'язаний і не міг звільнитися.\nО, як злякалась бідна Дюймовочка, коли хрущ схопив її і посадив на дерево. Але найдужче їй було шкода гарного білого метелика, якого вона прив'язала до листка: адже коли йому не пощастить звільнитися, він може померти з голоду.\nТа це не обходило хруща. Він сів з Дюймовочкою на найбільший лист дерева, напоїв її солодким квітковим соком і сказав, що вона чарівна, хоч зовсім не схожа на хруща. Потім прилетіли до них з візитом хрущі, які жили на тому ж дереві. Вони розглядали Дюймовочку, і хрущиці-панночки ворушили вусиками і казали:\n- У неї тільки дві ноги! Яка убогість!\n- У неї нема вусиків! - казали інші.\n- Вона така тонка в талії, фі! Вона схожа на людину! Яка вона негарна! - казали всі дами-хрущихи, а Дюймовочка була ж така чарівна!\nТак думав і той хрущ, який приніс її на дерево, але коли всі інші твердили, що вона погана, він теж, нарешті, повірив цьому і не захотів тримати її у себе. «Нехай іде собі, куди хоче»,- вирішив хрущ. Він злетів з нею з дерева і посадив на маргаритку. Дюймовочка заплакала: їй було так гірко, що вона така негарна, і навіть хрущі не хочуть її прийняти до себе. А насправді дівчинка була такою чудовою, яку тільки можна собі уявити; така ніжна і ясна, як найпрекрасніший пелюсток троянди.\nЦіле літо прожила бідна Дюймовочка одна-однісінька у великому лісі. Вона сплела собі ліжечко з травинок і повісила його під листям лопуха, щоб дощик не замочив її. Вона їла солодкий квітковий пилок і пила росу, яку щоранку знаходила на листі. Так минули літо і осінь, наближалась зима, холодна, довга зима. Всі пташки, що так добре співали для неї, відлетіли, з дерев осипалось листя, квіти повяли; великий лист лопуха, під яким вона жила, скрутився, і від нього нічого не лишилося, крім пожовклої, сухої стеблинки.\nДюймовочка дуже мерзла, бо її платтячко зовсім порвалось. Вона сама була така ніжна і маленька, бідна Дюймовочка, вона могла замерзнути на смерть! Почав падати сніг, і кожна сніжинка для Дюймовочки була наче ціла лопата снігу для нас; адже ми великі, а вона була лише в один дюйм заввишки. Дівчина загорнулась в сухий листочок, але ж він не грів, і вона тремтіла від холоду.\nКоло лісу, куди потрапила Дюймовочка, простяглось велике поле. Хліб уже давно зібрали, і тільки гола суха стерня стирчала з промерзлої землі. Дюймовочка пішла наче густим лісом. Вона так тремтіла від холоду!\nТа от вона натрапила на двері хатки польової миші. Це була маленька нірка, прикрита стернинками. Там жила польова миша в теплі й добрі. Вона мала помешкання, повнісіньке зерна, розкішну кухню і спальню. Бідна Дюймовочка стала під дверима, як бідна жебрачка, і попросила хоч шматочок ячмінного зерна - ось уже два дні ані крихітки не було у неї в роті.\n- Ах ти, мале біднятко! - мовила польова миша, яка була доброю старою польовою мишею.- Заходь сюди, в мою теплу квартирку, і поїж зі мною!\nДюймовочка дуже сподобалась миші, і миша запропонувала їй:\n- Ти можеш лишитися у мене на всю зиму, але ти мусиш чистенько прибирати помешкання і розповідати мені різні історії, я це дуже люблю.\nІ Дюймовочка стала робити все, що наказувала добра стара миша. Вони зажили дуже добре.\n- Скоро у нас будуть гості,- сказала якось польова миша.- Раз на тиждень мене відвідує мій сусід. Він живе у себе в домі ще краще, ніж я. Там просторі зали, і він носить розкішну шубу з чорного оксамиту. От коли б тобі пощастило вийти за нього заміж, ти була б добре влаштована. Та тільки він сліпий. Ти муситимеш розповідати йому найкрасивіші історії, які тільки ти знаєш.\nТа Дюймовочка зовсім не хотіла виходити заміж за сусіда,- адже це був кріт.\nНезабаром він прийшов з візитом у своїй чорній оксамитовій шубці.\n- Він такий багатий і такий розумний,- казала польова миша,- його квартира в двадцять разів більша за мою квартиру, та й вченості він неабиякої, але він терпіти не може сонця і прекрасних квітів, завжди кепсько говорить про них, тому що ніколи їх не бачив.\nДюймовочці наказали співати, і вона проспівала «Травневий жук, лети, лети» і «Чернець пішов на луки». Зачарований її чудовим голоском, кріт одразу закохався в неї, але нічого не сказав, бо він був чоловік статечний.\nТрохи згодом кріт прорив довгий підземний хід від свого дому до їхнього і дозволив польовій миші і Дюймовочці гуляти там, коли їм захочеться. Проте він попередив, щоб вони не лякались мертвої пташки, яка лежить в проході, справжньої пташки з пір'ям і дзьобом. Вона вмерла, напевно, зовсім недавно, на початку зими, похована саме там, де він прорив свій хід.\nКріт узяв у рот шматочок гнилючка, що світив, як вогонь, у темряві, і пішов сам попереду, освітлюючи довгий темний коридор. Коли вони дійшли до місця, де лежала мертва пташка, кріт уперся своїм широким носом у стелю і пробив у землі дірку, крізь яку в коридор просякло денне світло. Долі лежала мертва ластівка, її красиві крила були міцно притиснуті до тіла, ніжки й голівку вона сховала під пір'ячко. Бідна пташка вмерла від холоду.\nДюймовочці стало дуже шкода її, вона ж так любила всіх маленьких пташок, вони їй так добре співали і цвірінчали ціле літо. Але кріт штовхнув пташку своєю короткою лапою і сказав:\n- Вже не пищатиме більше! Це жахливо - народитися малою птахою. Дякую долі, що моїм дітям це не загрожує: така птаха нічого не має, крім свого «цвірінь-цвірінь», і їй доводиться взимку помирати з голоду!\n- Звичайно, так тільки й може сказати розумний чоловік,- мовила миша.- Що мають птахи з своїм «цвірінь», коли надійде зима? Тому вони й вмирають від холоду, та голоду, проте й у - цьому находять щось величне.\nДюймовочка не сказала нічого, але коли кріт і миша повернулись спиною до пташки, вона схилилась над ластівкою, відгорнула пір'ячко на голівці пташки і поцілувала її в заплющені очиці.\n«Може, це та сама, що так чудово співала мені влітку,- подумала вона.- Скільки радості ти дала мені, мила, гарна пташко!»\nПотім кріт знову загріб дірку, в яку просякало денне світло, і відвів своїх дам додому. Вночі Дюймовочка зовсім не могла заснути. Вона встала з свого ліжка і сплела з сухої травички велику гарну ковдру, пішла і закутала нею мертву пташку. З боків, під крилечка, вона підмостила м'яку вату, яку знайшла в комірці у миші, щоб пташці було хоч трошки тепліше лежати в холодній землі.\n- Прощавай, гарна маленька пташко! - мовила Дюймовочка.- Прощавай, і спасибі тобі за твої чудові пісні влітку, коли всі дерева були зеленими і сонце так ласкаво нам світило!\nВона поклала свою голівку на груди пташки і раптом злякалась: всередині наче щось стукотіло. То було серце пташки. Пташка не вмерла, вона тільки задубіла від холоду, а тепер відігрілась і знову ожила.\nВосени всі ластівки відлітають у вирій, а коли якась запізниться, вона замерзає так, що падає, як мертва, на землю. Холодний сніг покриває її.\nДюймовочка тремтіла зі страху, вона так злякалась. Адже птиця була велика, дуже велика, порівнюючи з нею, такою крихіткою. Але дівчинка набралась сміливості, міцніше закутала ластівку, принесла листочок м'яти, яким сама вкривалась, і вкрила ним голівку пташки.\nДругої ночі Дюймовочка знову тихенько пробралась до неї. Тепер бідолашна ластівка зовсім ожила, але була така слабка, що могла тільки ледь-ледь відкрити очі. Вона поглянула на Дюймовочку, яка стояла з шматочком гнилючки в руці замість ліхтарика.\n- Дякую тобі, маленька чарівна дитинко! - сказала їй хвора ластівка.- Я так добре зігрілась! Я швидко зовсім зміцнію і зможу полетіти до теплого сонечка!\n- О! - заперечила Дюймовочка.- Надворі так холодно, мороз, йде сніг. Лишайся у своєму теплому ліжку, а я ходитиму за тобою!\nІ вона принесла ластівці води в чашечці квітки. Ластівка напилась і розповіла їй, як поранила собі крило об кущ тернини і тому не змогла летіли так швидко, як інші ластівки, що полетіли далеко, дуже далеко, в теплі краї. Потім вона вже не могла далі летіти, впала на землю, а більше вже нічого не пам'ятала і зовсім не знала, як потрапила сюди.\nЦілу зиму пташка лишалася під землею, і Дюймовочка піклувалась про неї і дуже її полюбила. Ані кріт, ані польова миша про це не знали нічого, вони не терпіли бідної ластівки і не ходили повз неї.\nЯк тільки настала весна і сонце зігріло землю, ластівка сказала Дюймовочці: «Прощавай». Дюймовочка відкрила дірку в стелі там, де зробив кріт. Сонечко ласкаво заглянуло до них, і ластівка спитала, чи не хоче дівчинка сісти їй на спину і летіти з нею в зелені ліси. Але Дюймовочка знала, що стара миша буде дуже сумувати,- коли вона її покине.\n- Ні, я не можу,- сказала Дюймовочка.\n- Прощавай, прощавай, добра чудова дівчинко! - мовила ластівка і полетіла на волю, до сонечка.\nДюймовочка поглянула їй вслід. І сльози навернулись на її очі,- вона дуже полюбила бідну ластівку.\n- Цвірінь! Цвірінь! - прощебетала ластівка і полетіла в зелений ліс.\nДюймовочці було дуже сумно, її ніколи не випускали погуляти на сонечку. На полі, навколо дому миші, посіяли хліб, і він виріс такий високий, що здавався густим лісом бідній миленькій дівчинці.\n- Влітку ти повинна пошити придане!- мовила польова миша Дюймовочці, тому що їхній сусід, нудний кріт в оксамитовій шубці, посватав її.- Тобі потрібно мати і шерстяні плаття і полотняну білизну. Треба, щоб було що одягти і на чому лягти.\nДовелось Дюймовочці прясти, а миша найняла чотирьох павуків, і вони ткали день і ніч.\nЩовечора з візитом приходив кріт і все говорив про те, що швидко кінець літу, що сонце не так уже пече, і це гаразд - і без того земля стала твердою, мов каменюка. А коли мине літо, вони справлять з Дюймовочкою весілля.\nТа Дюймовочка зовсім цьому не раділа, тому що не любила нудного крота. Щоранку, коли сходило сонце, і щовечора, коли воно заходило, вона прокрадалась до дверей мишачої хатки. Вітерець розсував колоски, і вона могла бачити блакитне небо. Вона думала тоді, як ясно, як добре на привіллі, і всім серцем хотіла побачити милу ластівку; але та ні разу не прилітала, певно літала ген далеко, в зелених лісах.\nКоли знову надійшла осінь, все придане Дюймовочки було готове.\n- За чотири тижні буде твоє весілля! - повідомила їй польова миша. Та Дюймовочка заплакала і сказала, що не хоче йти за нудного крота.\n- Дурниці! - сказала польова миша.- Не пручайся, не то вкушу тебе своїм білим зубом! У тебе буде прекрасний чоловік. Навіть у самої королеви нема такої чорної оксамитової шуби! Усі комори та льохи у нього повнісінькі добра. Ти повинна дякувати долю за такого чоловіка!\nІ от надійшов день весілля. Кріт прийшов за Дюймовочкою, щоб відвести глибоко під Землю, куди не просякало світло ясного сонця, тому що кріт не любив його.\nБідна дитина була така засмучена! їй треба було назавжди сказати «прощавай» сонечку, на яке вона у польової миші могла милуватися хоч з дверей.\n- Прощавай, ясне сонечко! - мовила вона і простягла руки вгору, трошки відійшовши від мишачої, хатки.\nХліб уже зібрали, і лише суха стерня знову стирчала навколо.- Прощавайте! Прощавайте! - казала дівчинка і обняла ніжними ручками маленьку червону квітку, яка випадково збереглася.- Вітай від мене милу ластівку, якщо побачиш її.\n- Цвірінь! Цвірінь! - раптом пролунало над її головою. Вона глянула вгору. Це пролітала ластівка. Ластівка так зраділа, побачивши дівчинку! А Дюймовочка розповіла їй, як не хоче вона виходити за бридкого крота і жити під землею, куди ніколи-ніколи не просякає сонячне проміння.\nВона не могла стриматися і гірко плакала при цьому.\n- Наступає холодна зима,- мовила ластівка.- Я відлітаю далеко-далеко, у вирій. Хочеш летіти зі мною? Сідай на мою спину! Прив'яжи себе міцніше поясом, і ми полетимо від гидкого крота і його темного, підземелля, полетимо над горами і теплими країнами, де сонце ще прекрасніше, де завжди літо і весь рік цвітуть квіти. Летімо зі мною, дорога, мила Дюймовочко! Ти врятувала мені життя, коли я зовсім замерзала у темній холодній землі.\n- Так! Я полечу з тобою! - мовила Дюймовочка, сіла пташці на спину, вперлася ніжками в її розкинуті крила і прив'язала себе поясом до найбільшого пера. Ластівка знялась високо в небо і полетіла над Лісами, над морем, над високими горами, де вічно лежить сніг.\nДюймовочці стало холодно. Вона зарилась в тепле пір'я ластівки, вистромивши звідти лише голівку, щоб милуватися усією красою, над якою вони пролітали.\nТа ось і теплі краї. Сонце сяяло там ясніше, ніж у нас, небо було вдвічі вище, і вздовж огорож та рівчаків ріс чудовий зелений і синій виноград. В лісах зріли помаранчі та лимони, там пахло миртами та м'ятою, а по стежках бігали за барвистими великими метеликами такі гарні дітки! Але ластівка летіла далі. Ставало все краще й краще. Під розкішними зеленими деревами, на березі блакитного моря, виблискував білим мармуром старовинний замок. Виноградні лози обвивали його високі колони, а вгорі, під покрівлею, ліпилося багато гнізд ластівок. В одному з них жила ластівка, яка принесла Дюймовочку.\n- Оце мій дім! - мовила ластівка.- А ти вибери собі внизу найкращу квітку. Я віднесу тебе туди, і ти оселишся в ній. Там тобі буде так добре, як ти бажаєш.\n- Як чудово! - скрикнула Дюймовочка і заплескала маленькими ручками.\nНа землі лежала велика мармурова колона, вона впала і розбилась на три скалки, і між уламків виросли прекрасні великі. білі квіти. Ластівка злетіла з Дюймовочкою і посадила її на одну з широких пелюсток. Але що за диво! Посередині квітки сидів крихітний чоловічок; такий на зріст, як Дюймовочка, і зовсім прозорий,- здавалось, він був кришталевий. На голові у нього була красива золота корона, а за плечима сяяли блискучі крила. В кожній квітці жив такий юнак або дівчина, але цей був королем над усіма.\n- Ой, який красивий! - прошепотіла Дюймовочка ластівці. А маленький принц дуже злякався ластівки, адже порівнюючи з ним вона була велетнем-птахом, а він був такий маленький та ніжний. Та, коли глянув на Дюймовочку, він був просто захоплений - такої чудової дівчинки йому ще не доводилось бачити. Тому він зняв з себе корону і одяг на Дюймовочку. Потім принц спитав, як її звуть і чи не хоче вона вийти за нього заміж і бути королевою над усіма квітами!\nТак, це був справжній жених, не те що син жаби або кріт в оксамитній шубі! Тому Дюймовочка дала свою згоду чудовому принцу. З кожної квітки вилітали юнак або дівчина, такі гарні, що Дюймовочка не могла намилуватися. Кожен приніс Дюймовочці подарунок, але найдужче їй сподобалися красиві прозорі крила великої бабки, їх прикріпили Дюймовочці на спину, і вона могла літати з квітки на квітку. От була радість! А ластівка сиділа високо в своєму гнізді і співала так добре, як могла. Але в неї на серці було трошки сумно, бо вона дуже любила Дюймовочку і хотіла б ніколи не розлучатися з нею.\n- Тебе не будуть більше звати Дюймовочкою,- сказав дівчинці її наречений.- Це негарне ім'я, а ти така красуня. Тебе будуть звати Майя!\n- Прощавай! Прощавай! - мовила ластівка і полетіла з теплих країв назад, в далеку Данію. Там у неї було гніздечко саме під вікном того чоловіка, який вмів розповідати різні казки. Вона проспівала йому своє «цвірінь! цвірінь!», а від нього ми й узнали цю історію.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_13.mp3",
      "createTime": 0,
      "id": 13,
      "imageUrl": "https://docs.google.com/uc?id=0B6q3ecSsA9VxVkpEc2JBaDZvQTQ",
      "lullaby": false,
      "name": "Вовк і козенята",
      "text": "Дика коза збудувала собі в лісі хатку і навела там собі діток. Коли виходила коза з дому пастись, так діткам наказувала, щоб вони нікому не відчиняли дверей. Пішла коза до лісу, напаслась досить, вернулась додому, підійшла до дверей і заспівала:\n«Діточки мої, козеняточка,\nОдмикайтесь, одчиняйтесь;\nВаша матінка прийшла,\nМолочка вам принесла!»\nКозенята, почувши материн голосок, миттю кинулись до дверей і одчинились. Коза увійшла, нагодувала діток молоком і знов побігла пастись.\nВовк підслухав, як вона співала, тільки гаразд не второпав, як коза причитувала. Трохи згодом підійшов до козячої хатки і затяг пісню своїм невдалим вовчим голосом:\n«Козеняточка, мої хлоп'яточка,\nОдсувайтесь, одчиняйтесь;\nВаша мати прийшла,\nМолочка вам принесла!»\nКозенята пізнали, що не материн голос, і кажуть йому: «Не одчиним, не матінчин голосок. У нашої матусі тоненький голосок!»\nВовк відійшов од козячої хатки, сів за кущами, посидів трохи, поміркував і знов пішов до козенят. Підійшов до дверей і затяг тонким голосом:\n«Козеняточка, мої діточки,\nОдмикайтесь, одчиняйтесь;\nВаша мати прийшла,\nМолочка вам принесла!»\nКозенята було сикнулись до дверей одчинять, а далі схаменулись, розшолопали, що він не так причитує і голос нерівний, трохи грубіший. Тоді вони одмовили йому так: «Не одчиним, не матінчин голосок. У нашої матінки голосок тонший, і вона не так співа».\nВовк з досадою пішов од хати. Одійшов геть за кущі неподалеко од козенят і сів там піджидать, поки прийде коза, щоб підслухать, як вона буде співать і щоб собі перейнять її голое і причот.\nНезабаром прийшла коза і заспівала:\n«Козеняточка, мої діточки,\nОдмикайтесь, одчиняйтесь;\nВаша матінка прийшла,\nМолочка вам принесла!»\nКозенята пізнали свою матінку, одчинили їй і похвалились що до них хтось приходив і хотів обмануть їх. Коза нагодувала діток і приказала їм, щоб вони нікому не одчиняли, а щоб вони не помилились, розказала їм, як вона буде причитувать надалі. Коза переночувала дома, а на ранок, чуть зоря, подалась пастись. Вовк, діждавшись ранку, став думать, як би ж його умудриться, щоб голос свій підвести під козячий, а далі почав пробувать свій голос. Завив раз — дуже товсто; завив другий раз — теж не підходить під козячий голос. Він затяг третій раз самим тоншим голосом, а все ж таки під козячий не підходив.\nБігла мимо лисиця. Почула і спинилась. Підійшла до вовка поближче і пита: «Чого ти, вовче, виєш, чи ти дуже оголодав?» — «Та се я, сестричко, пробую свій голос; надибав козячу хатку та ніяк не доберусь до них, не одчиняють кляті дверей, пізнають по голосу, що не їх мати. Так я хочу підібрать ноту, щоб заспівать по-козячи». \n— «Ні, вовче, так діло твоє не вигоре; коли хочеш посмакувать козятинки, так попрохай мене, я тебе научу». \n— «Научи, спасибі тобі, я тобі оддячу». \n— «А що ти мені даси!» \n— «Так як доберусь до козенят, так і тобі одного дам». \n— «Ні, так я не згідна; коли там діло буде, а я зараз їсти хочу; ти принеси мені гуску, тоді научу, як голос поправить».\nВовк згодивсь, побіг добувать гуску. Довгенько никав понад річкою в очереті, все підкрадавсь до гусей і вже надвечір піймав одну гуску. Миттю примчав до лисиці, оддав їй подарунок і каже: «Ну, тепер, сестричко, научи, як поправить голос». \n— «А от що, вовче, іди ти до коваля і попрохай його, щоб він тобі наставив голос. Тоді ти будеш уміть співать по-козячи».\n— «А де ж я буду того коваля шукать?»\n— «А он там у край села кузня стоїть, туди і йди».\nВовк послухав лисиці, пішов до коваля. Підійшов до кузні і каже: «Чоловіче, настали мені голос, щоб я міг співать по-козячи».\n— «А що ж ти мені за це даси?»\n— «Та я ж не знаю, що ти з мене візьмеш; грошей у звірів не бува, а подаруночок який-небудь принесу тобі».\n— «А от що, вовче, принеси ти мені пару гусей, тоді я насталю голос; тіко щоб гуси були живі».\nВовк помчавсь до річки і почав шастать по березі в очеретах. Забовтавсь бідняга по самі вуха, а таки піймав пару гусей, взяв їх обох за крила і повів до коваля. Вовка оскома брала на гусей, хотілось самому їх поїсти, та треба було добиться свого... Приніс гусей до коваля і каже: «Ну, чоловіче, подарок тобі уже приніс, скоріш стали мені голос».\n— «Добре, вовче, тепер можна взяться і за роботу. Ти, вовче, стань поближче до ковадла, висолоп подужче язик та заплющ очі, а я зараз налагоджу, що треба».\nВовк підійшов до ковадла, висолопив язик, заплющив очі і стояв як укопаний. Коваль взяв мерщій самий більший молот та й торохнув вовка по лобі! Той бідак і не ворухнувся. Коваль стягнув тоді з вовка шкуру, відвіз до міста і продав за 10 карбованців, а гуси лишив собі на заріз.\nТак козенята лишилися живі й здорові.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_14.mp3",
      "createTime": 0,
      "id": 14,
      "imageUrl": "https://docs.google.com/uc?id=0B6q3ecSsA9Vxd0lYZ3BTamxqMkE",
      "lullaby": false,
      "name": "У сонечка в гостях",
      "text": "Одного разу велика хмара затнула небо. Сонце три дні не з'являлося. Занудьгували курчата без сонячного світла.\n- Куди це сонечко поділося? - кажуть - Потрібно його скоріше на небо повернути.\n- Де ж ви його знайдете? - заквохтала квочка. - Хіба ви знаєте, де воно живе?\n- Знати ми не знаємо, а кого зустрінемо - того запитаємо, - відповіли курчата.\nЗібрала їх квочка в дорогу. Дала мішечок і сумочку. В мішечку - зернятка, в сумочці - маковинки.\nВідправилися курчата. Йшли-йшли і бачать: у городі, за качаном капусти, сидить равлик. Сам з великими рогами, а на спині хатка стоїть.\nЗупинилися курчата і запитують:\n- Равлик, равлик, чи не знаєш, де сонечко живе?\n- Не знаю. Он на тину сорока сидить - може, вона знає.\nА сорока чекати не стала, поки до неї курчата підійдуть. Підлетіла до них, заторохкотіла, затріщала:\n- Курчата, куди ви йдете, куди? Куди ви, курчата, йдете, куди?\nВідповідають курчата:\n- Та ось сонечко зникло. Три дні на небі не було. Йдемо його шукати.\n- І я піду з вами! І я піду з вами! І я піду з вами!\n- А ти знаєш, де сонечко живе?\n- Я не знаю, а заєць, може, знає: він по сусідству за межею живе! - затріщала сорока.\nПобачив заєць, що до нього гості йдуть, виправив шапку, витер вуса і ширше ворота розкрив.\n- Заєць, заєць, - запищали курчата, заторохкотіла сорока, - чи не знаєш, де сонечко живе? Ми шукаємо.\n- Я не знаю, а ось моя сусідка качка - та, напевно, знає: вона близько струмка, ось там живе.\nПовів заєць всіх до струмка. А біля струмка качиний будинок стоїть і човник поруч прив'язаний.\n- Гей, сусідка, ти вдома чи ні? - крикнув заєць.\n- Вдома, вдома! - закрякала качка. - Все ніяк не можу просохнути - сонця-то три дні немає.\n- А ми якраз сонечко йдемо шукати! - закричали у відповідь їй курчата, сорока і заєць. - Чи не знаєш, де воно живе?\n- Я не знаю, а ось за струмком, під дуплистим буком, їжак живе - він знає.\nПереправилися вони на човні через струмок і пішли їжака шукати. А їжак сидів під буком і дрімав.\n- Їжачок, їжачок, - хором закричали курчата, сорока, заєць і качка, - ти не знаєш, де сонечко живе? Три дні його не було на небі, часом не захворіло?\nПодумав їжак і каже:\n- Як не знати! Знаю, де сонечко живе. За буком - велика гора. На горі - велика хмара. Над хмарою - сріблястий місяць, а там і до сонця рукою подати!\nВзяв їжак палицю, насунув шапку і попрямував попереду всіх дорогу показувати. Ось прийшли вони на верхівку високої гори. А там хмара за вершину вчепилася і лежить - полежує.\nЗалізли на хмару курчата, сорока, заєць, качка і їжак, сіли міцніше, і полетіла хмара прямісінько до місяця в гості.\nА місяць побачив їх і скоріше засвітив свій срібний ріжок.\n- Місяць, місяць,- закричали йому курчата, сорока, заєць, качка та їжак, - покажи нам, де сонечко живе! Три дні його не було на небі, ми скучили без нього.\nПривів їх місяць прямо до воріт сонячного будинку, а в будинку темно, світла немає: заспалось, видно, сонечко і прокидатися не хоче.\nТут сорока затріщала, курчата запищали, качка закрякала, заєць вухами заплескав, а їжак паличкою застукав:\n- Сонечко, висвітися!\n- Хто під віконцем кричить? - запитало сонечко. - Хто мені спати заважає?\n- Це ми - курчата, та сорока, та заєць, та качка, та їжак. Прийшли тебе будити - ранок настав.\n- Ой, ой!..- застогнало сонечко. – Та як мені на небо виглянути? Три дні мене хмара ховала, три дні собою затуляла, я тепер і засяяти не зможу...\nПочув про це заєць - схопив відро і давай воду тягати. Почула про це качка - давай сонце обмивати водою. А сорока - витирати рушником. А їжак давай колючою щетиною начищати. А курчата - ті стали з сонечка смітинки змахувати.\nВиглянуло сонце на небо чисте, ясне та золоте.\nІ всюди стало світло і тепло.\nВийшла погрітися на сонечку і курка. Вийшла, заквохтала, курчат до себе кличе.\nА курчата тут як тут. У дворі бігають, зерна шукають, на сонечку гріються.\nХто не вірить, нехай подивиться - бігають по двору курчата чи ні?",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_15.mp3",
      "createTime": 0,
      "id": 15,
      "imageUrl": "https://docs.google.com/uc?id=0B6q3ecSsA9VxUU5qQkkzSE1Cd3c",
      "lullaby": false,
      "name": "Івасик-Телесик",
      "text": "Жили собі дід та баба. Вже й старі стали, а дітей нема. Журяться дід та баба: «Хто нашої й смерті догляне, що в нас дітей нема?» От баба й просить діда:\n— Поїдь, діду, в ліс, вирубай там мені деревинку, та зробимо колисочку, то я положу деревинку в колисочку та й буду колихати; от буде мені хоч забавка!\nДід спершу не хотів, а баба все просить та просить. Послухався він, поїхав, вирубав деревинку, зробив колисочку... Положила баба ту деревинку в колисочку, колише й пісню співає:\n\"Люлі-люлі, Телесику,\nНаварила кулешику,\nБуду тебе годувати.\"\n\nКолихала-колихала, аж поки полягали вони увечері спати. Встають уранці — аж з тієї деревинки та став синок маленький. Вони так зраділи, що й не сказати! Та й назвали того сина Телесиком.\nРосте той синок й росте — і такий став гарний, що баба з дідом не навтішаються з нього.\nОт як підріс він, то й каже:\n— Зробіть мені, тату, золотий човник і срібнеє весельце, буду я рибку ловити та вас годувати!\nОт дід зробив золотий човник і срібнеє весельце, спустили на річку, він і поїхав. То оце він їздить по річці, ловить рибку та годує діда й бабу, наловить та віддасть — і знову поїде. А мати йому їсти носить. Та й каже:\n— Гляди ж, сину, як я кликатиму, то пливи до бережка, а як хто чужий, то пливи далі!\nОт мати наварила йому снідати, принесла до берега та й кличе:\n\"Телесику, Телесику!\nПриплинь, приплинь до бережка!\nДам я тобі їсти й пити!\"\nТелесик почув.\n— Ближче, ближче, човнику, до бережка! Це ж моя матінка снідати принесла.\nПливе. Пристав до бережка, наївся, напився, відіпхнув золотий човник срібним весельцем і поплив далі рибку ловити.\nА змія й підслухала, як мати кликала Телесика, та прийшла до берега і давай гукати товстим голосом:\n\"Телесику, Телесику!\nПриплинь, приплинь до бережка!\nДам я тобі їсти й пити!\"\nА він чує.\n— То ж не моєї матінки голос! Пливи, пливи, човнику, далі! Пливи, пливи, човнику, далі!\nМахнув весельцем — човник і поплив. А змія стояла-стояла та й пішла від бережка геть.\nОт мати Телесикова наварила йому обідати, понесла до бережка та й кличе:\n\"Телесику, Телесику!\nПриплинь, приплинь до бережка!\nДам я тобі їсти й пити!\"\nВін почув:\n— Ближче, ближче, човнику, до бережка! Це ж моя матінка мені обідати принесла.\nПриплив до бережка, наївся, напився, віддав матері рибку, що наловив, відіпхнув човник і поплив знову.\nА змія приходить до берега та знов товстим голосом:\n\"Телесику, Телесику!\nПриплинь, приплинь до бережка!\nДам я тобі їсти й пити!\"\nА він почув, що не материн голос, та махнув весельцем:\n— Пливи, пливи, човнику, далі! Пливи, пливи, човнику, далі! Човник і поплив далі.\nЗмія бачить, що нічого не вдіє, та пішла до коваля:\n— Ковалю, ковалю! Скуй мені такий тоненький голосок, як у Телесикової матері!\nКоваль і скував. Вона пішла до бережка й стала кликати:\n\"Телесику, Телесику!\nПриплинь, приплинь до бережка!\nДам я тобі їсти й пити!\"\nА він думав, що то мати.\n— Ближче, ближче, човнику, до бережка! То ж мені матінка їсти принесла!\nТа й приплив до бережка. А змія його мерщій ухопила з човна та й понесла до своєї хати.\n— Зміючко Оленко, відчини!\nОленка й відчинила, змія ввійшла в хату.\n— Зміючко Оленко, натопи піч так, щоб аж каміння розпадалося, та спечи мені Телесика, а я піду гостей покличу, та будемо гуляти.\nТа й полетіла кликати гостей.\nОт Оленка натопила піч так, що аж каміння розпадається а тоді й каже:\n— Сідай, Телесику, на лопату! А він каже:\n— Коли ж я не вмію,— як його сідати?\n— Та вже сідай! — каже Оленка. Він і положив на лопату руку.\n— Так? — каже.\n— Та ні-бо: сідай зовсім! Він положив голову:\n— Отак, може?\n— Та ні-бо, ні! Сідай увесь!\n— А як же? Хіба так? — та й поклав ногу.\n— Та ні-бо,— каже Оленка,— ні, не так!\n— Ну, так покажи ж,— каже Телесик,— бо я не знаю як. Вона й стала показувати, та тільки сіла, а він за лопату та й укинув її в піч, і заслінкою піч затулив, а сам замкнув хату, зліз на превисоченного явора та й сидить. От змія прилітає з гостями.\n— Зміючко Оленко, відчини!\nНе чуть.\n— Зміючко Оленко, відчини!\nНе озивається.\n— От вража Оленка, вже десь повіялась.\nОт змія сама відчинила хату, повходили гості, посідали за стіл. Відслонила змія заслінку, вийняла з печі, та й їдять — думали, що то Телесик. Попоїли добре, повиходили надвір та й качаються по траві.\n— Покочуся, повалюся, Телесикового м'ясця наївшись!\nА Телесик із явора:\n— Покотіться, поваліться, Оленчиного м'ясця наївшись!\nВони слухають... Де це? Та знов:\n— Покочуся, повалюся, Телесикового м'ясця наївшись.\nА він знову:\n— Покотіться, поваліться, Оленчиного м'ясця наївшись!\nВони далі:\n— Що воно таке?\nДавай шукати, давай дивитися, та й угледіли Телесика на яворі. Кинулись до явора та й почали його гризти. Гризли-гризли аж зуби поламали, а не перегризуть. Кинулись до коваля:\n— Ковалю-ковалю, покуй нам такі зуби, щоб того явора перегризти!\nКоваль і скував. Вони як почали знову... От-от уже перегризуть. Коли летить табун гусей. Телесик їх і просить:\n\"Гуси-гуси, гусенята!\nВізьміть мене на крилята\nТа понесіть до батенька,\nА в батенька їсти, й пити,\nЩе й хороше походити!\"\nА гуси й кажуть:\n— Нехай тебе середні візьмуть!\nА змії гризуть-гризуть... Аж летить знову табун гусей. Телесик і просить:\n\"Гуси-гуси, гусенята!\nВізьміть мене на крилята\nТа понесіть до батенька,\nА в батенька їсти, й пити,\nЩе й хороше походити!\"\nТак і ці йому кажуть:\n— Нехай тебе задні візьмуть!\nА явір аж тріщить. Відпочинуть змії та й знов гризуть, відпочинуть та й знов... Аж летить іще табун гусей. Телесик так їх просить:\n\"Гуси-гуси, гусенята!\nВізьміть мене на крилята\nТа понесіть до батенька,\nА в батенька їсти, й пити,\nЩе й хороше походити!\"\nІ ці кажуть:\n— Нехай тебе заднє візьме!\nТа й полетіли.\nСидить сердешний Телесик, от-от явір упаде, от-от доведеться пропасти! Коли це летить собі одне гусеня: відбилося — насилу летить, Телесик до нього:\n\"Гуся-гуся, гусенятко!\nВізьми мене на крилятко\nТа понеси до батенька,\nА в батенька їсти, й пити,\nЩе й хороше походити!\"\nОт воно:\n— Сідай!— каже та й ухопило його на крила. Та втомилось сердешне, так низько несе. А змія за ним — ледве не вхопить його — женеться. Та таки не наздогнала. От воно принесло та й посадило Телесика на призьбі, а само ходить по двору, пасеться.\nОт сидить Телесик на призьбі та й слухає, що в хаті робиться. А баба напекла пиріжків, та виймає в печі, і каже:\n— Це тобі, діду, пиріжок, а це мені пиріжок!\nА Телесик знадвору:\n— А мені?\nТо це вона знову виймає пиріжки та:\n— Оце тобі, дідусю, пиріжок, а це мені!\nА Телесик знову:\n— А мені?\nВони й почули. Що це?\n— Чи ти чуєш, діду, щось наче гукає?\n— Та то,— каже дід,— мабуть, так учувається.\nТа знов баба:\n— Оце тобі, дідусю, пиріжок, а це мені!\n— А мені? — каже з призьби Телесик.\n— Отже, таки озивається! — говорить баба та зирк у вікно — аж на призьбі Телесик. Вони тоді з хати, та вхопили його, та внесли в хату, та такі раді...\nА гусятко ходить по двору, то мати й побачила.\n— Он гусятко ходить. Піду впіймаю та заріжу.\nА Телесик каже:\n— Ні, мамо, не ріжте, а нагодуйте його! Коли б не воно, то я б у вас і не був.\nОт вони нагодували його, й напоїли, і під крильця насипали пшона. Так воно й полетіло.\nОт вам казочка, а мені бубликів в'язочка.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_16.mp3",
      "createTime": 0,
      "id": 16,
      "imageUrl": "https://docs.google.com/uc?id=0B6q3ecSsA9VxX0VWNXRrTmV1Z0k",
      "lullaby": false,
      "name": "Солом'яний бичок",
      "text": "Жили собі дід та баба. Дід служив на майдані майданником, а баба сиділа дома, мички пряла. І такі вони бідні - нічого не мають; що зароблять, то проїдять, та й нема. От баба й напалася на діда:\n- Зроби та зроби мені, діду, солом'яного бичка і осмоли його смолою.\n - Що ти говориш? Навіщо тобі той бичок здався?\n- Зроби, я вже знаю навіщо.\nДід - нічого робити - взяв, зробив солом'яного бичка й осмолив його смолою.\nПереночували. От на ранок баба набрала мичок і погнала солом'яного бичка пасти; сама сіла під могилою, пряде кужіль і приказує:\n- Пасись, пасись, бичку, на травиці, поки я мички попряду! Пасись, пасись, бичку, на травиці, поки я мички попряду!\nДоти пряла, поки й задрімала. Коли це з темного лісу, з великого бору біжить ведмідь з обдертим боком. Наскочив на бичка:\n- Хто ти такий? - питає, - Скажи мені!\nА бичок йому:\n- Я бичок-третячок, з соломи зроблений, смолою засмолений.\nВедмідь каже:\n- Коли ти солом'яний, смолою засмолений, то дай мені смоли обідраний бік залатати!\nБичок нічого, - мовчить. Ведмідь тоді його хап за бік, давай смолу віддирати. Віддирав, віддирав та й зав'яз зубами, ніяк і не вирве. Сіпав, сіпав - затяг того бичка хтозна-куди!\nОт баба прокидається - аж бичка нема. \"Ох, мені лихо велике! Де це мій бичок дівся? Мабуть він уже додому пішов\". Та мерщій днище та гребінь на плечі та додому. Коли дивиться - ведмідь у бору бичка тягає. Вона до діда:\n - Діду, діду! Бичок наш ведмедя привів, - іди його вбий!\n Дід вискочив, віддер ведмедя, взяв і кинув його в погріб.\n От на другий день, ще ні світ ні зоря, баба вже набрала кужелю і погнала на толоку бичка пасти. Сама сіла під могилою, пряде кужіль і приказує:\n- Пасись, пасись, бичку, на травиці, поки я мички попряду! Пасись, пасись, бичку, на травиці, поки я мички попряду!\nДоти пряла, поки й задрімала. Коли це з темного лісу, з великого бору вибігає сірий вовк та до бичка:\n - Хто ти такий? - питає, - Скажи мені!\nА бичок йому:\n- Я бичок-третячок, з соломи зроблений, смолою засмолений.\n- Коли ти солом'яний, смолою засмолений, то дай мені смоли обідраний бік залатати, а то капосні собаки обідрали!\n - Бери!\nВовк зразу до боку, хотів смоли віддерти. Драв-драв та зубами й зав'яз, що ніяк уже не віддере; що хоче назад, та ніяк. Вовтузився з тим бичком!\nПрокидається баба - аж бичка уже й не видно. Вона й подумала: \"Мабуть, мій бичок додому побрів\". Та й пішла. Коли дивиться - вовк бичка тягає. Вона побігла, дідові сказала. Дід і вовчика у погріб укинув.\nПогнала баба і на третій день бичка пасти. Сіла під могилою та й заснула. Аж біжить лисичка:\n- Хто ти такий? - питає, - Скажи мені!\n- Я бичок-третячок, з соломи зроблений, смолою засмолений.\n- Коли ти солом'яний, смолою засмолений, то дай мені смоли обідраний бік залатати; капосні хорти трохи шкури не зняли!\n- Бери!\nЗав'язла й лисиця зубами в смолі, ніяк не вирветься. Баба дідові сказала - дід укинув у погріб і лисичку. А далі й зайчика-побігайчика отак упіймали.\nОт як назбиралось їх, сів дід над лядою та й давай гострити ножа. Ведмідь його й питає:\n- Діду, навіщо ти ножа гостриш?\n- Щоб з тебе шкуру зняти та пошити з тієї шкури і собі і бабі кожухи.\n- Ой, не ріж мене, дідусю, пусти краще на волю! Я тобі багато меду принесу.\n- Ну, гляди!\nВзяв і випустив ведмедика. Сів над лядою, знов ножа гострить. Вовк його й питає:\n- Діду, навіщо ти ножа гостриш?\n- Щоб з тебе шкуру зняти та на зиму теплу шапку пошити.\n- Ой, не ріж мене, дідусю, я тобі за це цілу отару овечок прижену.\n- Ну, гляди!\nІ вовка випустив. Сидить та ще ножа гострить. Лисичка виткнула мордочку, питає:\n- Скажи мені, будь ласка, дідусю, навіщо ти ножа гостриш?\n- У лисички, - каже дід, - гарна шкурка на опушку й на комірець, хочу зняти.\n- Ой, не знімай з мене, дідусю, шкури, я тобі курей, і гусей принесу!\n- Ну, гляди!\nІ лисичку пустив. Зостався один зайчик; дід і на того ножа гострить. Зайчик його питає: \"Нащо?\" А він і каже:\n- У зайчика шкурка м'якенька, тепленька, - будуть мені на зиму рукавички й капелюх.\n- Ой, не ріж мене, дідусю, - я тобі стьожок, сережок, намиста доброго нанесу, тільки пусти на волю!\nПустив і його.\nОт переночували ту ніч, коли на ранок, ще ні світ ні зоря, аж - дер-дер! - щось до діда в двері. Баба прокинулась:\n - Діду, діду! Щось до нас у двері шкряботить, - піди подивись!\nДід вийшов, коли то ведмідь цілий вулик меду приніс. Дід узяв мед, та тільки ліг, аж у двері знов - дер-дер! - повен двір овець вовк понаганяв. А незабаром лисичка принесла курей, гусей - усякої птиці; зайчик понаносив стьожок, сережок, намиста доброго... І дід радий, і баба рада. Взяли попродали овечки, та накупили волів, та став дід тими волами ходити чумакувати, та так забагатіли!\nА бичок, що не стало вже треба, доти стояв на сонці, поки й не розтанув.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_17.mp3",
      "createTime": 0,
      "id": 17,
      "imageUrl": "https://docs.google.com/uc?id=0B6q3ecSsA9VxWmZyT0tJYzlpRTg",
      "lullaby": false,
      "name": "Сірко",
      "text": "Був собі в одного чоловіка собака Сірко — тяжко старий. Узяв хазяїн та й прогнав його від себе. Никає Сірко по полю, і так йому гірко: «Скільки років я хазяїнові вірно служив, годив, добро йому робив, а тепер на старості літ він мені шматка хліба жаліє і з двору прогнав». Ходить він так, думає; коли це приходить до нього Вовк та й питає його:\n— Чого ти тут ходиш? Сірко йому відповідає:\n— Що ж, брате, прогнав мене хазяїн, от я й ходжу тут. Тоді Вовк йому:\n— А зробити так, щоб тебе хазяїн знову прийняв до себе? Сірко каже:\n— Зроби, голубчику, а вже я чимсь тобі віддячу. Вовк каже:\n— Ну, гляди: як вийде твій хазяїн із жінкою жати, і вона дитину положить під копою, то ти будеш близько ходити коло того поля, — щоб я знав, де те поле, — то я візьму дитину, а ти будеш віднімати від мене ту дитину, тоді наче я тебе злякаюсь, та й пущу її.\nУ жнива той чоловік і жінка вийшли в поле жати. Жінка поклала свою маленьку дитину під копою, а сама жне коло чоловіка. Коли це — біжить Вовк житом, та за ту дитину — і несе полем. Сірко за тим Вовком, доганяє його, а чоловік кричить:\n— Гиджга, Сірко!\nСірко якось догнав того Вовка, відняв дитину, приніс до того чоловіка та й віддав йому. Тоді той чоловік вийняв з торби хліб і кусок сала та й каже:\n— На, Сірко, їж — за те, що не дав Вовкові дитини з'їсти!\nОто ввечері ідуть з поля, беруть і Сірка. Прийшли додому, чоловік і каже:\n— Жінко, вари лишень гречані галушки та добре їх салом затовчи!\nТільки вони зварились, він садовить Сірка за стіл, сам сів коло нього та й каже:\n— А сип, жінко, галушки, та будемо вечеряти.\nЖінка й насипала. Він Сіркові набрав у полумисок: так уже йому годить, щоб він часом гарячим не обпікся!\nОто Сірко й думає: «Треба ж мені віддячити Вовкові за те, що він мені таку вигоду зробив».\nА той чоловік, діждавши м'ясниць, віддає свою старшу дочку Заміж. Сірко пішов у поле, знайшов там Вовка та й каже йому:\n— Прийди в неділю ввечері до нашого городу, а я тебе введу н хату та віддячу тоді за те, що ти мені добро зробив.\nОто діждав Вовк неділі, прийшов на те місце, куди йому Сірко Сказав. А в той самий день у того чоловіка було весілля. Сірко шиї шов до Вовка, увів у хату і посадовив його під столом. Потім Сірко взяв на столі пляшку горілки, м'яса доволі і поніс під стіл. Люди хотіли того собаку бити, а чоловік і каже:\n— Не бийте Сірка: він мені добро зробив, то я й йому добро буду робити, поки його й віку.\nСірко бере, що ліпше на столі, та подає Вовкові, нагодував і упоїв його так, що Вовк не витерпів та й каже:\n— Буду співати!\nСірко каже:\n— Не співай, бо тут тобі буде лихо! Ліпше я ще тобі подам пляшку горілки, та тільки мовчи.\nВовк як випив ту пляшку горілки та й каже:\n— Отепер уже буду співати!\n— Не співай, бо обидва пропадемо — і я, й ти...\n— Ой, не видержу — співатиму!\nТа як завиє під столом! Люди посхоплювались, — туди-сюди, деякі хотіли бити Вовка.\nСірко й ліг на Вовка, наче хоче задушити його. Хазяїн і Каже:\n— Не бийте Вовка, бо ви мені Сірка уб'єте! Він і сам йому раду дасть, — ось не займайте!\nОт Сірко вивів Вовка аж на поле та й каже:\n— Ти мені добро зробив, а я тобі! Та й попрощались.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_18.mp3",
      "createTime": 0,
      "id": 18,
      "imageUrl": "https://docs.google.com/uc?id=0B6q3ecSsA9VxUlRnSDVST1VHSUk",
      "lullaby": false,
      "name": "Рукавичка",
      "text": "Ішов дід лісом, а за ним бігла собачка, та й загубив дід рукавичку.\nОт біжить мишка, улізла в ту рукавичку та й каже:\n— Тут я буду жити!\nКоли це жабка плигає та й питає:\n— А хто-хто в цій рукавичці?\n— Мишка-шкряботушка. А ти хто?\n— Жабка-скрекотушка. Пусти й мене!\nОт уже їх двоє. Коли біжить зайчик. Прибіг до рукавички та й питає:\n— А хто-хто в цій рукавичці?\n— Мишка-шкряботушка, жабка-скрекотушка. А ти хто?\n— А я зайчик-побігайчик. Пустіть і мене!\n— Іди!\nОт уже їх троє.\nКоли це біжить лисичка — та до рукавички:\n— А хто-хто в цій рукавичці живе?\n— Мишка-шкряботушка, жабка-скрекотушка та зайчик-побігайчик. А ти хто?\n— Та я лисичка-сестричка. Пустіть і мене!\n— Та йди!\nОто вже їх четверо сидить. Аж суне вовчик — та й собі до рукавички, питається:\n— А хто-хто в цій рукавичці живе?\n— Мишка-шкряботушка, жабка-скрекотушка, зайчик-побігайчик та лисичка-сестричка. А ти хто?\n— Та я вовчик-братик. Пустіть і мене!\n— Та вже йди!\nУліз і той. Уже їх п'ятеро.\nДе не взявся — біжить кабан.\n— Хро-хро-хро! А хто-хто в цій рукавичці живе?\n— Мишка-шкряботушка, жабка-скрекотушка, зайчик-побігайчик, лисичка-сестричка та вовчик-братик. А ти хто?\n— Хро-хро-хро! А я кабан-іклан. Пустіть і мене!\n— Оце лихо! Хто не набреде — та все в рукавичку! Куди ж ти тут улізеш?\n— Та вже влізу,— пустіть!\n— Та що вже з тобою робити,— йди!\nУліз і той. Уже їх шестеро, уже так їм тісно, що й нікуди. Коли це тріщать кущі, вилазить ведмідь — та й собі до рукавички, реве й питається:\n— А хто-хто в цій рукавичці живе?\n— Мишка-шкряботушка, жабка-скрекотушка, зайчик-побігайчик, лисичка-сестричка, вовчик-братик та кабан-іклан. А ти хто?\n— Гу-гу-гу! Як вас багато! А я ведмідь-набрідь. Пустіть і мене!\n— Куди ми тебе пустимо, коли й так тісно?\n— Та якось будемо.\n— Та вже йди, тільки скраєчку! Уліз і ведмідь, — семеро стало.\nТа так вже тісно, що рукавичка ось-ось розірветься.\nКоли це дід оглядівся,— нема рукавички. Він тоді назад — шукати її, а собачка попереду побігла. Бігла-бігла, бачить — лежить рукавичка і ворушиться. Собачка тоді: «Гав-гав-гав!»\nВони як злякаються, як вирвуться з рукавички,— так усі й порозбігалися лісом.\nПрийшов дід та й забрав рукавичку.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_19.mp3",
      "createTime": 0,
      "id": 19,
      "imageUrl": "https://docs.google.com/uc?id=0B6q3ecSsA9VxZ3NJTEwtZ216eUk",
      "lullaby": false,
      "name": "Ріпка",
      "text": "Був собi дiд Андрушка, а в нього баба Марушка, а в баби дочечка Мiнка, а в дочки собачка Хвiнка, а в собачки товаришка - киця Варварка, а в кицi вихованка - мишка Сiроманка.\nРаз весною взяв дiд мотику, скопав у городi грядку велику, гною трохи наносив, грабельками пiдпушив, зробив пальцем дiрку та й посадив рiпку.\nПрацював дiд не марно: зiйшла рiпка гарно. Щодень iшов дiд у город, набравши води повен рот, свою рiпку поливав, їй до життя охоти додавав. Росла дiдова рiпка, росла ! Зразу така, як мишка, була, потiм, як кулак, потiм як буряк, потiм як два, а накiнцi стала така, як дiдова голова.\nТiшиться дiд, аж не знає, де стати. \"Час, - каже, - нашу рiпку рвати\". Пiшов вiн на город - гуп, гуп! Узяв рiпку за зелений чуб; тягне руками, вперся ногами, мучився, потiв увесь день, а рiпка сидить у землi, як пень.\nКличе вiн бабу Марушку: \"Ходи, бабусю, не лежи, менi рiпку вирвати поможи!\"\nПiшли вони на город - гуп, гуп! Узяв дiд рiпку за чуб, баба дiда за плече. Смикає дiд рiпку за гичку, смикає баба дiда за сорочку, працюють руками, упираються ногами - промучилися увесь день, а рiпка сидить у землi, як пень.\nКличе баба дочку Мiнку:\"Ходи, доню, не бiжи, нам рiпку вирвати поможи!\"\nПiшли вони на город - гуп, гуп! Узяв дiд рiпку за чуб, баба дiда за сорочку, дочка бабу за торочку - тягнуть руками, упираються ногами, промучились увесь день, а рiпка сидить у землi, як пень.\nКличе дочка собачку Хвiнку: \"Ходи, Хвiночко, не бiжи, нам рiпку вирвати поможи!\"\nПiшли вони на город - гуп, гуп! Узяв дiд рiпку за чуб, баба дiда за сорочку, дочка бабу за торочку, собачка дочку за спiдничку - тягнуть руками, упираються ногами, промучились увесь день, а рiпка сидить у землi, як пень.\nКличе собачка кицю Ваварку:\"Ходи, Варварко, не лежи, нам рiпку вирвати поможи!\"\nПiшли вони на город - гуп, гуп! Узяв дiд рiпку за чуб, баба дiда за сорочку, дочка бабу за торочку, собачка дочку за спiдничку, киця собачку за хвостик. Тягнуть i руками, i зубами, упираються ногами; промучились увесь день, а рiпка сидить у землi, як пень.\nКличе киця мишку Сiроманку:\"Ходи, Сiрочко, не лежи, нам рiпку вирвати поможи!\"\nПiшли вони на город - гуп, гуп! Узяв дiд рiпку за чуб, баба дiда за сорочку, дочка бабу за торочку, собачка дочку за спiдничку, киця собачку за хвостик, мишка кицю за лапку - як потягли, як потягли, так i покотилися. Упала рiпка на дiда Андрушку, дiд на бабу Марушку, баба на дочку Мiнку, дочка на собачку Хвiнку, собачка на кицю Варварку, а мишка - шусть у шпарку.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_20.mp3",
      "createTime": 0,
      "id": 20,
      "imageUrl": "https://docs.google.com/uc?id=0B6q3ecSsA9VxRmlCT2tremEwc1U",
      "lullaby": false,
      "name": "Правда і кривда",
      "text": "Жили колись двоє братів: один багатий, а другий бідний. Після того як бідний брат помер, залишився його син. Він також був бідним. Запитав він якось у свого дядька:\n— А що, дядьку, як краще жити: правдою чи неправдою?\n— Е-е-е!.. Де ти тепер знайдеш правду? Нема тепер правди на світі! Тепер скрізь одна кривда.\n— Ні, дядечку! Є правда — правдою краще жити.\n— Не згоден я з тобою! Ходімо на суд!\n— Та навіщо ж нам іти на суд? Краще давайте підемо по дорозі і спитаємо чоловіка, якого зустрінемо; як скаже, так і буде. Ваша правда — уся моя худоба буде вам; моя правда — ваша худоба буде мені. Так спитаймо тричі.\n— Ну, добре.\nІ пішли вони дорогою. Ідуть, ідуть — зустрічається їм чоловік, що повертався з заробітків.\n— Здоров був, чоловіче добрий!\n— Здорові були!\n— Скажи, будь ласка, чоловіче, як краще на світі жити: чи правдою, чи кривдою?\n\n— Е-е-е!.. Добрі люди! Де ви тепер правду побачите? Нема тепер її ніде. Легше жити кривдою, аніж правдою.\n— Ну, моя правда! — каже дядько.\nА небіж і зажурився, що йому доведеться віддавати всю свою худобу дядькові. Ідуть, ідуть — зустрічається їм пан. Небіж і каже:\n— Ну, запитаємо ж цього пана. Цей уже всю правду розкаже: він грамотний і все знає.\n— Добре.\nПорівнялися з паном і питають його:\n— Скажіть, будьте ласкаві, паночку, як на білому світі краще жити: правдою чи кривдою?\n— Е-е-е!.. Добрі люди! Де ви тепер правду знайдете? Зовсім її не залишилося; легше жити кривдою, аніж правдою.\n— Оце вже і вдруге моя правда! — зрадів дядько.\nНебіж ще більше зажурився. Ідуть, ідуть — зустрічається їм піп. Небіж і каже:\n— Ну, спитаймо в попа, цей уже правду скаже — на те він і духовний. Цей як уже скаже, то так і буде.\n— Добре!\nПорівнялися вони з попом і питають його:\n— Скажіть, панотче, як тепер краще жити: чи правдою, чи неправдою?\n— Е-е-е!.. Добрі люди! Де ви зараз правду знайдете? Вже давно вона повивелася: легше жити кривдою, аніж правдою.\n— Оце вже і втретє моя правда! — сказав радісно дядько.\nНічого робити небожеві: віддав багатому дядькові всю свою худобу, а сам залишився голий, босий і голодний. Тяжко довелось йому жити. Бився, бився, сердешний, та й задумав повіситись — узяв він мотузку та й пішов у ліс. Пішов та й дивиться на дерево — вибирає гілку, на якій би повіситись. «Ото, думає собі, — добра гілка — міцна».\n\nВін так задивився на дерево, що й не помітив, як поруч з ним вовк опинився. Як побачив його чоловік, кинувся на дерево, а мотузку на землі кинув. Заліз на дерево та й сидить. Просидів увесь день, а ввечері прибігли під це дерево чотири чорти. Видно було, що один у них за ватажка. Почав він питати своїх слуг:\n— Ти що сьогодні наробив?\n— Е... Я такого наробив, що там хоч що робитимуть, — не розплутають. В одному селі, у пана, я зробив так, що як робітники не стараються, а греблі загатити не можуть. Пан дуже сердиться та лупить своїх людей: багато їх стане на наш бік.\n— Добре ти зробив, але це можна легко виправити.\n— А як же?\n— Там неподалік росте три дерева. Хто ті дерева зрубає та покладе навхрест на греблю — загатить.\n— О!.. Хто ж то чув, хто ж то й знав, що це так треба зробити! Не знайдеться в світі такої людини, щоб додумалася зрубати ті дерева!\n— Ну, а ти що зробив? — питає другого.\n— Е... я такого наробив, що багато буде людей у наших руках. В одному місті всю воду повисушував, так що тепер там жодної краплини немає, а носять її за тридцять та за сорок верст. Багато там пропаде людей!\n— Добре ти зробив, та й це можна легко виправити, — каже ватажок.\n— А як же?\n— Посеред міста росте кущ малини. Якщо викопати його, — вода знову з'явиться.\n— О!.. Хто ж то й чув, хто ж то й знав, що треба це зробити! Та хіба хтось до такого додумається!\n— Ну, а ти ж що зробив? — питає третього.\n— Е... Я такого наробив, що ніхто не допоможе! В одному королівстві у короля є єдина дочка. Я зробив так, що вона захворіла, й жоден лікар не може її вилікувати. Певно, що скоро вона помре.\n— Добре зробив, але й цьому не складно завадити.\n— А як же?\n— Якщо хтось візьме трохи вербової кори та підпалить її — видужає королівна і знову буде така здорова й весела, як і раніше.\n— Хто ж то чув, хто ж то й знав, що це треба зробити! Ніхто не додумається до такого!\nА чоловік сидить собі на дереві та й чує усе, про що чорти говорять. Поділилися вони новинами та й розбіглися на чотири боки. А чоловік той і думає: «Може, це правда, що вони казали? Піду до того пана, може, зможу загатити греблю».\nПриходить до греблі, а там пан б'є та мордує людей, кричить на них, щоб скоріше греблю гатили. З них аж піт ллється, так тяжко вони працюють, але нічого не допомагає. А пан знай лютує. Приходить до нього цей правдивий чоловік та й каже:\n— Е-е, пане! Б'єте ви людей, та ніякого з цього діла не буде. А що дасте мені, якщо я вашу греблю вгачу?\n— Дам я тобі сто карбованців і ще пару коней з коляскою і з кучером.\n— Дайте ж мені шестеро робітників та три підводи.\n— Бери.\nПоїхали вони в ліс, зрубали ті три дерева та й поклали їх навхрест на греблі — так зараз і вгатили. Пан віддав йому сто карбованців і пару коней з коляскою та кучером.\nТоді чоловік і думає: «Дай поїду ще до того міста, де води немає: може, й воду зможу повернути людям». Сів та поїхав до міста. За кілька верст до міста зустрів він бабусю, що несла відра на коромислі.\n— Що це ти, бабусю, несеш?\n— Воду, синочку.\n— Дай, будь ласка, мені напитись.\n— Е-е, синочку! Я ж її несу за тридцять верст; а поки ще дійду додому, половину розхлюпаю. А сім'я у мене велика, пропаде без води.\n— Постривай, бабусю, от приїду до вашого міста, буде у вас води доволі, кожному дістанеться. Та не будете більше без води страждати ніколи.\nВона дала йому напитись, а сама така радісна стала, повернулася до міста й розказала всім сусідам, що їде такий чоловік, який допоможе воду повернути. Всі вийшли за місто назустріч тому чоловікові з хлібом-сіллю та всілякими подарунками. Як прийшов чоловік до міста, знайшов кущ малини, що ріс посеред міста, викопав його — і потекла вода відтіль до кожної вулиці. Мешканці міста нагородили його грішми, ще й дали багато подарунків. Став тепер він багатшим від свого дядька. Думає далі: «Поїду ще в те королівство, де королівна захворіла, — може, вилікую її».\nЯк задумав, так і зробив. Приїхав туди, прийшов до палацу, а там усі такі засмучені, ойкають та сльози проливають. Він питає їх:\n— Я чув, що у вашого короля дочка дуже хворіє. Найвідоміші лікарі її лікують, але нічого не вдіють. Але я можу її вилікувати! Ведіть мене до неї!\n— Е, чоловіче, куди тобі! Заморські лікарі нічого вдіяти не можуть, куди вже тобі!\n— Все одно ведіть мене до короля!\nВідвели його до короля. Той вислухав і каже:\n— Якщо вилікуєш, нагороджу тебе так, що станеш найбагатшим чоловіком у світі, ще й дочку свою віддам за тебе.\nПішов той чоловік, подивився на дівчину, а їй вже зовсім погано. Вийшов він у двір, відрізав трохи кори з верби, що біля криниці росла, та підпалив її — одразу королівні покращало, а за три дні й зовсім вона одужала, знов стала такою, як і раніше була.\nКороль і всі мешканці королівства так зраділи несказанно. Король на радощах і каже тому чоловікові:\n— За те, що вилікував мою дочку, я її віддам за тебе, а як умру я, будеш королем замість мене!\nСкоро й справді король помер, а на його місце сів цей правдивий чоловік.\nКерував він країною не один рік, коли приїхав до королівства якийсь багатий купець і просить у короля дозволу торгувати у його королівстві. Король запросив його до палацу. Прийшов купець. Король одразу впізнав свого дядька, але не показав: побалакав та й відпустив його торгувати. А своїм людям наказав, щоб не відпускали його додому, а щоб, як буде збиратися він їхати, знову запросили до палацу. Так і зробили. Приводять купця до нього, король і питає його:\n— З якого ти королівства?\n— З такого-то.\n— З якого міста?\n— З такого-то.\n— Як прозиваєшся?\n— Так-то.\nТут король і признався, що він його небіж, той, що безвісти пропав.\n— Ну що, дядьку: ти казав, що кривдою краще жити, ніж правдою: отже, ні! Ти тільки купець, а я король — правда кривду переважила!\n— Як же це сталось?Розказав йому небіж все, що з ним сталося: як він хотів повіситись, як підслухав, про що чорти говорили, все, все... А потім подарував дядькові усілякого добра два кораблі та й сказав:\n— Я пробачаю тобі все те, що ти мені заподіяв. Бери собі оці два кораблі з усім добром. Але як повернешся до свого міста, розказуй усім, що краще жити правдою, аніж кривдою.\nУзяв дядько подарунки і поїхав додому. Але, коли повернувся, стала його заздрість мучити: чому він не король. Сумував, сумував він, а далі й думає собі:\n— Піду й я вішатись, може, зі мною така ж пригода станеться, як і з моїм небожем.\nУзяв він мотузку й пішов до лісу на те саме місце, де хотів вішатись його небіж. А чорти вже давно здогадалися, що хтось підслухав їхню розмову, й стерегли під деревом. Щойно побачили його, схопили та й почепили на найвищій гілці, навіть слухати нічого не стали.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_21.mp3",
      "createTime": 0,
      "id": 21,
      "imageUrl": "https://docs.google.com/uc?id=0B6q3ecSsA9VxcDdtd3JNbkhjWjg",
      "lullaby": false,
      "name": "Липка і зажерлива баба",
      "text": "Жили собі дід та баба. Вони були дуже вбогі. От баба і каже:\n— Ти б старий, пішов у ліс та вирубав липку, щоб було чим протопити.\n— Добре,— каже дід. Узяв сокиру та й пішов у ліс.\nПриходить дід до лісу, вибрав липку. Тільки що замахнувся сокирою, щоб рубати, коли чує — липка каже людською мовою.\n— Ой, не рубай мене, чоловіче добрий, я тобі в пригоді стану!\nДід з переляку і сокиру опустив. Постояв, подумав та й пішов додому.\nПриходить додому та й розповідає про свою пригоду. А баба й каже:\n— От який же ти дурень. Піди зараз же до липки та попроси конячку з возом. Хіба ми ще не находились з тобою?\n— Та як так, то й так,— каже дід. Надів шапку та й пішов.\nПриходить до липки та й каже:\n— Липко, липко, казала баба, щоб ти дала нам коняку з возом.\n— Добре,— каже липка,— іди додому.\nПрийшов він додому, а біля хати стоїть віз, і конячка біля його прив'язана.\n— Бач, старий,— каже баба,— тепер і ми люди. От тільки хата наша от-от завалиться. Піди, старенький, попроси ще й хату. Може, дасть.\nПішов дід до липки, попросив і хату. «Добре,— каже липка,— іди додому».\nПриходить дід до двору і не пізнає: замість старої хати стоїть нова, гарна хата. Радіють обоє, як діти.\n— А що, старий, якби ти попрохав ще й худоби та птиці. Тоді, здається, вже й нічого нам не треба.\nПішов дід до липки, попросив худоби і птиці. «Добре,— каже липка,— іди додому».\nПриходить дід і не нарадується. Повен двір худоби і птиці.\n— Ну, тепер уже нам більш нічого не треба,— каже дід.\n— Ні, старенький, ще піди попроси й грошей.\nПішов дід до липки і попросив гроші. «Добре,— каже липка,— іди додому».\nПриходить дід, а баба сидить за столом і золоті гроші в купки складає.\n— Треба,— каже,— ще, щоб усі люди боялися, бо ми ж багачі. Піди, старий, до липки, попроси, нехай зробить так, щоб нас усі люди боялись.\nПішов дід до липки, попрохав дід липку, щоб так зробила. «Добре,— каже липка,— іди додому».\nПрийшов дід додому, а там у них повно війська та поліції, і все їх охороняють. Але старій і цього мало.\n— Що ж,— каже вона,— треба ще, щоб усі люди в селі були нашими батраками, бо чого ж нам більше хотіти — все ж у нас є.\nПішов дід до липки та й просить, щоб зробила вона так. Довго мовчала липка, а потім каже: «Іди додому, зроблю ще вам останнє».\nПриходить дід додому, аж глядь: нічого нема, стоїть та сама стара хата і баба коло неї. Так покарала липка за те, що ненажерлива баба хотіла людей батраками зробити.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_22.mp3",
      "createTime": 0,
      "id": 22,
      "imageUrl": "https://docs.google.com/uc?id=0B6q3ecSsA9VxWTVpVlBqdXRxSW8",
      "lullaby": false,
      "name": "Про дідову і бабину дочку",
      "text": "Був собі дід та баба і мали собі дочку. Ото чи довго пожила баба, чи ні, та й здумала вмерти; а як умирала, то своєму чоловікові казала:\n— Як я умру, чоловіче, а ти будеш женитися, то гляди — не бери тої удови, що біля нас живе з дочкою, бо вона тобі буде жінкою, а нашій дитині не буде матір'ю!\n— Добре, — відказав чоловік, — не буду брати не то її, а й ніякої, і женитися не буду.\nОт заховав дід бабу і похорон відправив та й живе собі сам. А трохи згодом ішов раз селом та й зайшов до тієї удови, що жінка не веліла її брати. То чоловік казав: не буду женитися ні з якою, а то й забув, що казав, і забіг, побалакав і удову до себе просив. Тоді вдова з великих радощів сказала:\n— Я вже давно цього ждала!\nОт усю худобу забрала і до діда жити з дочкою помандрувала.\nОто живуть усі вкупі — дідова дочка й бабина. Дуже баба не любила дідової дочки: сказано, як мачуха, — усе гризе голову, та й діти між собою часто сваряться, надто бабина дочка; звичайно, як зведенята — у них ніколи ласки нема.\nОце, було, як підуть на досвітки, то дідова дочка пряде, а бабина знай цілу ніч гуляє з хлопцями та крутиться; і не раз так бувало, що, гарцюючи, і мички попалить. А йдуть додому вранці та дійдуть до перелазу — ото й каже бабина дочка до дідової дочки:\n— Дай, — каже, — мені починки, сестрице, я подержу, поки ти перелізеш.\n— Добре, — каже, — сестрице, на!\nОт поки дідова дочка перелазить, а бабина дочка, узявши починки, побіжить додому й матері набреше, що дідова дочка з хлопцями цілу ніч гуляла і мички попалила.\n— А я пряла й додому поспішала. Бачте, мамочко, яка вона ледача!\nОт дідова дочка прийде додому, то мачуха й почне її бити і дідові виказувати:\n— Твоя дитина ледащо — не хоче робити, а ти не хочеш учити!\nОт, що вже не робила, як з неї не знущалась, що дідові не наговорювала, а їй усе байдуже: робить собі мовчки. Дуже було бабі досадно з дочкою дивитися на неї, що дід її жалує; і почали вдвох радиться, як би дідову дочку витурити з дому, щоб її не було!\nОто й почала баба дідові гризти голову:\n— Твоя дитина ледащо — не хоче нічого робити, тільки все гуля та спить товстим сном, а ти ще й жалкуєш, ти б краще, ніж мав би жалувати її, то б найняв де-небудь, то, може, що й було б з неї!\n— Де я найму її? — каже дід.\n— Так веди, куди хочеш, а щоб вона дома не була.\nОто як докучила баба своїми речами дідові, аж до живих печінок допекла, бо щодня одно товкла: «Веди та й годі!» Нічого було робити дідові: треба вести, хоч і шкода.\nОт зібрались і пішли, і зайшли у великий ліс. Ото дочка дідові й каже:\n— Заверніться, тату, додому, я й сама піду, десь найду собі службу.\n— Добре,— каже дід.\nПопрощався і завернувсь, а дівчина пішла собі.\nОто йде та йде дуже великим лісом, коли стоїть яблунька, така зарощена бур'яном, що й не видко, та й каже:\n— Дівонько-голубонько, обчисть мене — я тобі у великій пригоді стану!\nОт дідова дочка закотила рукави, обполола, обчистила і пісочком обсипала; яблунька подякувала, дівчина пішла далі.\nОто захотілось їй пити. Вона зайшла до криниці, а криничка їй говорить:\n— Дівонько-голубонько, обчисть мене, обмий мене — я тобі у великій пригоді стану!\nОт дівчина обчистила, обмила і пісочком обсипала; криничка їй подякувала, вона пішла далі. Коли біжить така погана собака та й каже:\n— Дівонько-голубонько, обчисть мене, обмий мене — я тобі у великій пригоді стану!\nОт дівчина заходилась, обчистила, обмила, собака сказала: «Спасибі, дівонько!» Вона пішла далі.\nКоли стоїть піч, і така облуплена, а біля неї глина лежить. Ото й каже піч:\n— Дівонько-голубонько, обчисть, мене, обмаж мене — я тобі у великій пригоді стану!\nОт дівчина замісила глину, полізла у піч, обчистила, обмазала; піч їй подякувала, дівчина пішла далі. Ото йде та йде, зустрічає її жінка та й каже:\n— Помагайбі тобі, дівчино!\nДівчина відказала їй:\n— Доброго здоров'я!\n— Куди ти йдеш, дівчино? — спиталась жінка.\nА дівчина й каже:\n— Іду, тіточко, щоб де найнятися.\n— Наймись у мене,— сказала жінка.\n— Добре,— відказала дівчина,— наймусь.\n— У мене,— каже жінка,— невелике діло, аби ти вміла зробити те, що я скажу.\n— А чому ж не зумію? — каже дівчина.— Раз мені покажете, паніматко, а вдруге і сама знатиму.\nОто прийшли додому, де та жінка жила. От жінка й каже:\n— Ось що, дівчино: оце тобі казани, то ти рано й вечір нагрій окропу і вилий у корито, і борошна туди всип, і заміси — тільки, гляди мені, щоб не гаряче було, тільки тепленьке; та не бійся, що б ні бачила, що ні чула — стань на порозі, двічі свисни, то до тебе позлазяться гадюки, ящірки, жаби і всякий звір; то ти нагодуй їх, то вони порозлазяться, куди якому треба.\nДівчина сказала:\n— Добре, паніматко, так буду робити, як ви мене навчили.\nОт поєднались. Зараз увечері затопила піч, приставила окропу, нагріла трохи, повиливала в корито і борошенця туди всипала й замішала. Стала на порозі, двічі свиснула — як почали злазитись гадюки, ящірки, жаби і всякий звір, та кожне до корита, понаїдались усі та й порозлазились.\nІ так цілий рік дідова дочка там служила і робила те, що їй хазяйка казала, а як кінчився рік, то та жінка й каже дівчині:\n— Ось що, дівчино: оце вже сьогодні тобі рік, як ти в мене; коли хочеш, то й другий будь, а не хочеш, то як хочеш: ти мені добре робила, спасибі тобі, нехай тобі бог помагає на все добре!\nДівчина подякувала хазяйці за хліб, сіль і за все і сказала:\n— Хочу додому; спасибі вам, паніматко! Хазяйка каже їй:\n— Піди ж, вибери якого хочеш коня й воза.\nА сама наготувала їй повнісіньку скриню всякого добра і дала їй, і випровадила у ліс ту дівчину, тоді попрощалася, сама вернулась додому, а дівчина поїхала собі, хвалячи бога.\nОто їде дідова дочка повз ту піч, що вона хутрувала, коли гляне — аж повнісінька піч пирогів. От піч і каже:\n— Дівонько-голубонько, на тобі оці пироги за те, що ти мене прибрала — спасибі тобі!\nДівчина подякувала, і тільки що під'їхала, а пироги так і порснули у возик; піч заслонилась, а дівчина поїхала далі.\nОто їде та їде, коли дивиться — аж біжить собака і несе намисто добре, товсте та гарне, та ще й шліфоване. Ото тільки що прибігла до возика, та й каже:— На тобі, дівонько-голубонько, за те, що ти мені у великій пригоді стала!\nДівчина взяла й подякувала, і поїхала далі, радіючи. От їде — і так їй схотілося пити, що господи! От подумала: «Заїду до тієї кринички, що я чистила, то, може, там нап'юсь». Ото заїхала, дивиться — аж повнісінька криничка води, аж через верх ллється, а біля неї стоїть золоте барильце й кухлик. І каже криничка: — Напийсь і собі набери барильце, та й кухлик візьми!\nСтала та дівчина пити — аж не вода, а вино, і таке добре, що й зроду такого не пила. Набрала повнісіньке барильце додому, та й кухлика не забула. Поїхала далі.\nКоли стоїть яблунька — і така хороша, що не можна й сказати: на ній яблучка срібні та золоті, і рясно-рясно! Ото яблунька й каже:\n— Дівонько-голубонько, на тобі ці яблучка за те, що ти мене обчистила.\nДівчина сказала: «Спасибі!» та під'їхала під яблуньку, а яблучка так і порснули у возик.\nОто приїхала та дівчина додому та й гукає:\n— Ідіть, тату, забирайте худобу!\nОт вийшов дід із хати, дивиться — аж дочка його; він зрадів, побіг до неї та й каже:\n— Де ж ти, дочко, була?\n— Служила, тату,— каже дочка.— Зносьте добро! А добра ж то — повнісінький віз, іще й намисто товсте! Стали зносити — то то гарне, а то ще краще!\nОто побачила баба, що стільки дідова дочка навезла усякої всячини, і напалася на діда:\n— Веди та й веди і мою дитину, куди свою водив! Ото як докучила дідові, щодня це кажучи,— сказано, зависть бабу взяла,— то він сказав:\n— Нехай убирається, поведу.мОто попрощались і пішли дід з бабиною дочкою. Зайшли у ліс, дід і каже:\n— Іди ти, дочко, а я завернусь додому.\n— Добре,— відказала бабина дочка.\nІ розійшлися: дівчина у ліс пішла, а батько додому. Ото іде бабина дочка великим лісом, коли стоїть яблунька та й каже:\n— Дівонько-голубонько, обчисть мене, то я тобі у великій пригоді стану!\nДівчина відказала:\n— Оце чорт не видав, буду руки каляти. Ніколи мені!\nОт іде бабина дочка далі, коли стоїть криничка, така зарощена, та й каже:\n— Дівонько-голубонько, обчисть мене, обмий мене, я тобі у великій пригоді стану!\n— Оце лиха година розносила вас з своїм чистінням! Мені треба йти скоренько,— сказала та дівчина та й пішла далі.\nОто іде повз ту піч, а піч і каже:\n— Дівонько-голубонько, обмаж мене, обмий мене, я тобі у великій пригоді стану!\n— Та нехай тебе лиха година маже, не я буду мазатися! — сказала бабина дочка, дуже розсердилась і пішла далі.\nКоли біжить собака — така погана, що гидко й глянути, та:\n— Дівонько-голубонько, обчисть мене, обмий мене, я тобі у великій пригоді стану!\nДівчина поглянула та й каже:\n— Оце, бісів батько тебе не видав, така погана, а щоб я коло тебе руки каляла... О, щоб ти не діждала! — І пішла бабина дочка далі, лаючи.\nОто зустрічає її та сама жінка, що дідова дочка у неї служила, та й каже:\n— Здорова була, дівчино!\nДівчина відказала:\n— Доброго здоров'я, тіточко!\n— Куди ти йдеш? — спиталася жінка.\nА бабина дочка й каже:\n— Та йду, тіточко, щоб де найняться. А жінка каже:\n— Наймись у мене, дівчино!\n— Добре, тітко, — каже дівчина. — А яке ж у вас діло?\n— Та в мене діло невелике, дочко, аби ти зуміла робити,— сказала жінка.\n— А чому не зумію,— відказала дівчина.— Ви мені раз розкажете, а вдруге сама знатиму.\n— Ось, що, дівчино,— каже жінка,— яка твоя робота: оце тобі казани, рано й вечір нагрій окропи, та не гарячі, щоб тільки тепленькі; вилий у корито, заміси борошном, тоді стань на порозі, двічі свисни,— тільки не бійся, — то до тебе позлазяться всякі звірі, гадини і жаби та наїдяться і порозлазяться, куди якій треба. А що, зумієш так зробити, дівчино?\n— Зумію,— відказала дівчина.\nОто поторгувались, а ввечері бабина дочка затопила піч, приставила окропи, а як закипіли казани у ключ, мов грім загримів,— бо казани великі були,— тоді дівчина набрала борошна мірку і всипала туди та й замішала не пійло, а лемішку, та й висипала у корито, сама стала на порозі, свиснула двічі... От прилізли гадюки, жаби, ящірки і всякий звір. Ото кожне до корита — та ухватить та й вивернеться. І так усі чисто попеклись.\nТоді бабина дочка бачить, що всі понаїдались і повивертались, та й не встають, та пішла до хазяйки та й каже:\n— Що це у вас, паніматко, така чудна скотина, що наїлись та полягали, та й не встають?\n— Як не встають? — крикнула хазяйка з ляку, та стрімголов на двір...\nПобачила, що неживі, ухватилася за голову та в крик:\n— Ох, боже мій! Що ти наробила? Ти їх попекла!\nОт лаяла і плакала, та нічого не помогло. Потім поскладала печеню в скриню і замкнула; а як скінчився бабиній дочці рік, то вона ганчірками пригнітила і дала коня шолудивого, воза поламаного, поставила скриню з гадюками печеними і випровадила у ліс.\nОт поїхала бабина дочка додому та й не знає, що матері везе. Ото їде бабина дочка, радіючи, що в неї буде те, що в дідової дочки є.\nДоїздить до тієї кринички, і дуже їй схотілося пити. Дивиться — як на те ж криничка: вода так і ллється; вона туди стрімголов кинулась, а криниченька їй:\n— Е, дівонько-голубонько, не хотіла в пригоді стати — мене причепурити, то не будеш і води пити!\nЗаплакала дівчина та й поїхала далі.\nОто доїздить до яблуньки, а на ній так рясно яблук, що ніде курці клюнути, та такі гарні — срібні та золоті. От вона каже собі: «Піду, хоч яблучок струшу, матері гостинця повезу». Ото тільки що підійшла, а яблучка — скік угору, аж на вершок, яблунька й каже:\n— Е, дівонько-голубонько, не хотіла мене прибрати — не будеш з мене яблучок зривати!\nЗаплакала бабина дочка та й поїхала далі.\nКоли дивиться — аж біжить собака і несе на шиї разок намиста доброго, ще й шліфованого. Кинулась дівчина за тією собакою, щоб відняти намисто, а собака й каже:\n— Е, дівонько-голубонько, не хотіла мені у пригоді стати — не будеш від мене намиста брати!\nТа й побігла собі. А бабина дочка заплакала та й поїхала додому.\nОто приїхала у двір до батька та й гукає:\n— Ідіть, тату, заберіть худобу!\nДід і баба вибігли з хати, дивляться — аж дочка приїхала, дуже обоє зраділи, ухватили її в хату, унесли й скриню. Ото як відчинять, подивляться — аж там самі жаби, гадюки! Вони в крик:\n— Дочко, що це таке? — бо й полякались обоє. Тоді бабина дочка стала розказувати, що їй було, а баба з дідом слухають; а як розказала вона все те, то баба сказала жалуючи:\n— Мабуть, твоя така доля, що куди не підеш, то золоті верби ростуть! Сиди краще дома та не рипайся, бо та добра привезла, а ти гадюк! Іще хвалити бога, що хоч жива прийшла.\nОтак вони собі живуть і хліб жують, а я там була, мед-вино пила, по бороді текло, а в роті не було,— коромислом сіно возять, оберемком воду носять,— а хазяїн на всю губу! Дідова дочка пішла заміж, а бабина й досі дівує та гордує.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_23.mp3",
      "createTime": 0,
      "id": 23,
      "imageUrl": "https://docs.google.com/uc?id=0B6q3ecSsA9VxZ1FzT05wWm44c28",
      "lullaby": false,
      "name": "Трапила коса на камінь",
      "text": "Був собі цар і мав одну доньку. Донька та була дуже красна і дуже розумна. Коли доросла, почало багато щонайкращих царевичів сватати її, але вона не хотіла за жодного вийти, бо всі їй видавались дуже дурними. Що батько наговоривсь їй — нічого не допомагало.\n— Не піду та й не піду за такого дурня! — от і вся її мова.\n— Але де ж ти візьмеш розумних, коли всі однакові? — говорив батько.\n— То буду чекати, доки не трапиться такий, якого я хочу.\nЧекає вона, чекає — царевичі приходять і відходять, але ні один їй не до вподоби. А один, син сусіднього царя, дуже вподобав собі ту царівну, але боявся приступити, щоб і його не відправила.\nДалі, як батько почав дуже наполягати, щоб таки виходила заміж, вона зробила ось яку штуку. Зловила, вибачте, блоху і посадила її в глечик з маслом. Там блоха вигодувалась і виросла така велика, як добрий кіт. Тоді вона казала її убити, зняти з неї шкуру, виправити і зробити з цієї шкурки рукавички,— розуміється, все в найбільшій таємниці. Потім каже татові:\n— Ну, тепер я сповню вашу волю і вийду заміж, але лише за того, хто вгадає, з чого оці мої рукавички зроблені.\n— Добре, — каже батько і казав оповістити по всіх краях, що хто вгадає, з чого у царівни зроблені рукавички, той буде її мати за жінку.\nЗнов пустились королевичі і царевичі, як до меду, але де там — ні один не вгадає, а вона з усіх насміхається, гонить їх від себе.\nА той сусідній царевич почув ту чутку і пригадав собі: «Щось-то мусить бути неспроста, коли так тяжко вгадати, з чого ті рукавички». Рад би і він піти та попробувати щастя, але боїться. «Ану ж не вгадаю — нажене тоді, і вся надія пропаде. Стій,— погадав собі,— треба взятися на хитрощі!»\nПеребрався він за жебруючого діда і йде до міста, де та царівна. Зайшов там на ніч до якогось старого кушніра на краю міста. Ну, звичайно, зайшли в бесіду. Слово по слову, кушнір почав оповідати про царівну, яка-то вона гарна і мудра: штуку вигадала таку, що і світ не чував, і тепер насміхається над бідними паничами.\n— Та яку штуку вигадала? — спитав той, ніби ні про що не знає.\n— Так штуку,— відповів кушнір,— що казала вигодувати блоху, зняти з неї шкуру, а потім я ту шкуру вичинив і зробив їй з неї рукавички. От вона тими рукавичками всім паничам і забиває баки: котрий, каже, вгадає, з чого рукавички, за того піду. А котрий не вгадає, того наганяє з ганьбою.\n— Постій,— гадає собі царевич,— тепер я тебе матиму! Але відплачу я тобі за твої насміхання!\nНа другий день іде він перебраний за жебрака до царських палаців і просить, щоб його завели до царівни, бо й він хотів би попробувати щастя. Слуги змірили його очима, що він такий шолудивий та обірваний, але вигнати його не могли, бо мали від царя гострий наказ допускати кожного. Входить він, а царівна навіть не дивиться на нього, наставляє йому руку, питає коротко:\n— Вгадуй з чого це?\nВін, розуміється, того не злякався, приступає, обмацує, обнюхує а далі й каже:\n— Бодай ви, панунцю, здорові були, та це з блохи!\nВона скочила, як ошпарена, зиркнула на нього, а то дід-жебрак, шолудивий, обідраний. Господи, аж уся потерпла. Але що було діяти? Батько й міністри бачили все те, і годі їй було взяти назад слово.\n— Ну, доню,— каже цар,— чого ти хотіла, те і маєш! Вибирала ти, вибирала, та й от що вибрала, бери ж тепер, що тобі бог судив!\nНу, вона бачить, що не жарти, піддається. Хочуть того жербака перебрати по-панськи, та ні, він ані руш.\n— Я жебрак з діда-прадіда, куди мені до панських уборів! Який тут стою, такий і до шлюбу піду.\nЩо цар напросився, що царівна налютилась і наплакалась — ніщо не помогло, мусила-таки з жебраком шлюб брати. А скоро по шлюбі і каже жебрак до неї:\n— Ну, тепер ваше панування скінчилося, тепер ви переходите на мій хліб і мусите йти зо мною по жебраний хліб. Скидайте свої панські шмати й убирайтесь в таке, в якому я ходжу, бо в нашому стані панські убори не до лиця.\nЗнов просьби, знов плачі — ні, непорядна година з жебраком, як уперся, так при своєму і став. Вже цар давав йому і гроші, і поле, і хати — так ні, не хоче та й не хоче.\n— Я дід-жебрак, і не треба мені від вас нічого. Тільки жінку я від вас беру, бо вона мусить іти зо мною, а свої добра сховайте собі! Моє добро — торба та палиця, більше ніякого добра мені не потрібно!\nТоді цар розгнівався страшно на зятя і на доньку та й каже:\n— Га, коли так, то ідіть же собі куди хочете, і не показуйтесь мені на очі, і не признавайтеся до мене! Не хочу ні чути, ні знати про вас!\nА жебракові це й байдуже. Він почепив собі і жінці по дві торби на плечі, палиці в руки, та й пішов з нею в світи по жебраний хліб.\nІшли вони, ішли, аж зайшли до того міста, де був батько того царевича, а її чоловіка. Царевич вибрав собі якусь нужденну хатку на краю міста, ліплену з глини, з одним віконцем, та й каже до жінки:\n— Оце хата мого діда й прадіда — тут будемо жити. Я буду ходити по селах і містах за хлібом, а ти будь дома, вари, пери, пряди сусідам за гроші, бо гріх і тобі задарма хліб їсти.\nЖивуть вона так день за днем. А він рано встає, торби за плечі — та й хильцем-хильцем до царського двора, до свого батька. Розповів батькові все, яка йому вдалася штука і яка добра жінка з тієї царівни вийшла, як його слухає й любить, старий цар так утішився, що й не сказати.\nНу, загадали вони аж тепер справляти велике царське весілля. Листи розписують до всіх царів і королів, щоб з'їздилися на гостину, а в дворі ріжуть, печуть, смажать таке, що запах аж по цілому місту йде.\nОтже ж, одного вечора приходить той царевич до своєї халупи, до жінки, приносить дещо хліба, але мало. Вона дає йому якусь кашу, він того не хоче їсти.\n— Чому ти чогось ліпшого не вариш? — до неї.\n— Та звідки я візьму ліпшого? — каже вона.— Ти приносиш мало, а я запрясти не можу, трудно тепер на заробіток, та й не звикла я до цього.\n— Ну, постій, нараджу я тобі заробіток,— каже він.— Є тут у мене ще трохи грошей, то я накуплю тобі горілки і пляшок, сиди в хаті та шинкуй!\n— Добре.\nПішов він рано знов ніби на жебри, а вона сидить у хаті і шинкує. Аж він живенько побіг до своїх вояків і каже кільком:\n— Ідіть на край міста, там шинкарка горілку продає — наробіть їй збитків!\nТим лише подавай таке! Пішли до шинку, напили, накричали, пляшки і чарки побили, не заплатили нічого та й пішли. Приходить чоловік увечері, а вона сидить та й плаче.\n— Що тобі? — питає він.\n— Та от,— каже вона,— якісь тут жовнірища прийшли, горілку випили, пляшки і чарки побили і не заплатили нічого.\n— Ну, кепська з тебе шинкарка,— сказав він,— але не журись. На завтра треба буде інакше зробити. Я тобі за решту грошей куплю горшків, сядеш собі на місці та й будеш продавати.\n— Добре.\nА раненько він знов побіг, казав кільком воякам сісти на коней і зробити тій гончарці збитки. Ті на коні, їдуть ніби повз неї — аж тут нараз один за другим як торкне коня, ніби кінь сполошився, та між горшки: всі дочиста потовкли.\nУвечері приходить той домому, а жінка плаче.\n— Що тобі?\n— Та от,— повідає вона,— нещастя моє з тими жовнірами. Над'їхали якісь на конях, коні їм сполошились — всі горшки перетовкли.\n— Ну, ну,— каже він,— не плач, якось-то буде. А от я тобі нараджу інший заробіток. От би ти навідалась до царського двора! Чув я, що там велику гостину ладять, то помогла б дещо на кухні: води принести, замести, дров підкласти, то все-таки і сама попоїла б чого доброго, і мені принесла б. Ану, піди завтра!\nЩо тій бідній робити? На другий день поховала в хаті та й пішла. Прийняли її там: порається вона, носить воду, дрова, кухню замітає, печені на рожнах обертає. Правда, кухар їй їсти не жалів, а у вечері, коли вона вже збиралася йти додому і просила, щоб дав їй дещо і для чоловіка, він казав понасипати їй у дванадцять маленьких горщиків потроху всякої страви. «Як же тут не забрати?» — міркує вона, а далі кухар порадив їй, щоб понасилила всі ті горщики на крайку і оперезалась ними,— це буде найліпше. Зробила вона так і вже збирається йти, аж тут царевич крикнув на неї, щоб несла до покою гостям води. Вхопила вона срібну коновку і несе. А там уже музика грає, танець зачинається. Царевич став перед нею та й дивиться, а вона не пізнає його. Їй навіть не при гадці, що то міг бути її чоловік.\n— А чия ти, молодице?\n— А тут одного жебрака, що живе на краю міста.\n— Але ти, як бачу, ладна собі, зовсім тобі не личить бути жебраковою жоною. Я б не знати, на що заложився, що ти й танцювати умієш!\n— Та де мені до танцю,— відмовляється вона, а тут сама аж тремтить від сорому і страху.\n— Ану, попробуймо! Гей, музики!— крикнув царевич, вхопив її, музика заревіла, а він гей з нею в обертаси.\nВона, бідна, опирається, він нею кидає сюди й туди, вся страва в горщиках, що в неї поприсилювані до крайки, разливається і обляпала її від ніг до голови. Гості регочуть, а їй все лице горить з сорому, а далі як заплаче та тому до ніг, щоб її пустив. Тоді він пом'як, підняв її та й питається:\n— А що, ти мене не пізнаєш?\nВона видивилася на нього та й нічого не каже.\n— А то відколи у нас так повелося, щоб жінка чоловіка не пізнавала? Адже я твій чоловік, а ти моя жінка!\nТут він розповів їй усе, як, що, до чого, казав їй зараз переодягнутись по-царськи. Аж тут її батько над'їхав, ну, той певно здивувався, коли побачив свою доньку, що він віддав її за жебрака, царівною. Там-то вже був бал, можете собі погадати! Вилами молоко їли, по борщі човнами плавали! І я там був, мед-вино пив, по бороді текло, а в роті сухо було.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_24.mp3",
      "createTime": 0,
      "id": 24,
      "imageUrl": "https://docs.google.com/uc?id=0B6q3ecSsA9VxVTA4cE9Ib2dBOFE",
      "lullaby": false,
      "name": "Гайгай",
      "text": "Жив собі бідний чоловік. Мав одного сина - статечного й робітного хлопця. І чоловік любив працювати. Але бідність не могли осилити і жили у скруті. І сказав одного дня син:\n- Гей, няню, доста!.. Піду я у світ і будете видіти, що знайду ліпшу долю.\n- Добре, сину, йди.\nІ хлопець зібрався в далеку дорогу. Батько провів його аж поза поле. А там починався великий лісище. Попрощався чоловік із сином і тяжко зітхнув:\n- Та чи увиджу ще тебе? Гай-гай!\nЯк вимовив це слово, з'явився коло нього якийсь чоловік. Чорний, чорний і страшно паскудний! Озвався:\n- Я тут!\n- А ми не кликали тебе,- сказав батько хлопця.\n- Я не глухий, чув, як ти вигукнув: Гайгай!\n- То зі своїм сином я прощався, гай-гай, кажу, чи увиджу я ще тебе, сину, за свого життя?\n- Пробач,- говорить на те чорний,- сталася помилка. Але щоб знав: я керівник усіх нечистих сил і звуть мене Гайгай. Коли ти вимовив се слово, я подумав, що ти мене кличеш.\nІ хоче іти геть. Та повернувся і спитав бідного:\n- А куди ти виряджаєш сина, що аж сюди прийшов з ним прощатися?\n- Йде у світ служити, бо вдома така скрута, що далі не можемо дати собі ради.\n- А чи пустиш сина служити до мене? Тяжкої роботи він мати не буде, але біду відігнати годен: можете збагатіти.\nБатько налякався: до проводиря нечистої сили відпустити єдиного сина? Але тут сам хлопець втрутився у бесіду:\n- Я, няню, беруся!\nГайгай поплескав його по плечу:\n- Такого мені легіня і треба! Я зроблю з нього царя! А ти, старий, щоб не знав біди, візьми оці гроші.\nІ дав біднякові мішок золота.\nЧорний із хлопцем за хвилину щез. А чоловік, зажурений, вернувся додому. Та чого сумувати: жити вже в з чого, з голоду не вмре!\nА що сталося із сином? Гайгай поніс його в далекий незнайомий край. Завів хлопця до свого палацу і наказує: \n- Тут і будеш жити. Я ж говорив, що в мене не тяжка робота. Будеш собі в кімнаті сидіти і, що забагнеш, їсти й пити. Але виходити не смій; ні митися, ні стригтися, ні голитися тобі не дозволяю. Якщо витримаєш рік, по твоїй заслузі тобі заплачу. Чи пристаєш?\n- Пристаю.\nГайгай замкнув двері, і хлопець зостався в кімнаті один.\nТак перебув рік. За той час обріс, став дуже брудним. З'явився Гайгай.\n- Вірно ти служив. Можемо з тобою і розрахуватися. Але я просив би зостатися ще на один рік.\n- Та добре, зостануся,- погодився хлопець. Витерпів і другий рік. Тоді Гайгай умовив його, щоб побув і третій.\nТак хлопець три роки жив у нечистоті. Зробився з нього здоровий хлопчище, тільки страшно дірявий і такий нечистий, що аж почорнів.\n- Такого слугу,- каже дідько,- я іще не мав. Тому не хочу тобі заплатити звичайною платою. Маю дяку тебе оженити. Даєш свою згоду?\n- Та добре би й се діло зробити. Лиш хто піде за мене - такого немитого і оброслого?\n- То не твоя жура. Ти візьмеш царівну і станеш багачем. Але, коли будеш уже сам собі паном, даси мені три задачі, які би я не міг виконати. Інакше пропадете - і ти і твоя жінка!\n- Най буде!\nНечистий з радості аж підскочив:\n- Но, тоді готуйся. Йдемо сватати.\n- Неодягнений, нечистий?\n- Так, слухай мене...\nСіли у бричку і рушили в путь. Стали перед високими царськими палатами. Гайгай у сріблі-злоті пішов до царя. Привітався й каже:\n- У мене є син. Я прийшов за нього сватати царівну!\nА в царя на відданні були аж три доньки.\n- Я дуже радий,- сказав сватачеві.- Але таке вже оце діло, най кожна з дівчат відповість: любить чи не любить того легіня.\nЦар закликав дочок і розповів, що прийшов сватач.\n- А де молодий? - питають дівчата.\n- Там, у бричці. Йдіть і подивіться... Наперед вибігла старша. Заглянула у бричку, а там  сидить хлопчище - страшний, волохатий, одягнений у дрантя. \nВернулася до палацу й каже:\n- Я його не хочу.\nПобігла середуща, але і їй не сподобався.\n- Но, видиш,- каже цар,- твого сина не хочуть дівчата.\n- А може, ще полюбиться третій?\n- Най іде, погляне, бо я своїх дочок силою не буду віддавати.\nПобігла й наймолодша. Хлопець сидить у бричці вже якийсь засмучений. Оглянула його з одного боку, з другого... \"Хлоп ніби порядний, тільки би обчистити!\" - подумала про себе. Вернулася до батька і сказала:\n- Добрий молодий, мені любиться.\n- Но, видиш,- засміявся до царя Гайгай,- будемо сватами.\nСіли за гостину й домовилися, коли посвадьбують.\nГайгай швидко відкланявся і вернувся з хлопцем до свого палацу. А вдома говорить:\n- Наймолодша із царевих дочок засватана за тебе. Подобається?\n- Так!.. \n- Тепер три дні будеш лиш купатися.\nКоли хлопець вийшов з триденної купелі, став такий красивий леґінь, що любо було глянути на нього.\nА як убрався у парадне плаття, всі почали казати, що такого хлопця пошукати треба!\n- Тепер можемо їхати до царя на весілля.\nПовели з собою і гудаків, покликали високих гостей. Словом, з'явилися в царя з великою нарадою.\nА старшим царевим донькам не терпиться глянути у бричку. \"Ану, який? - думають собі про нареченого.- Хоч посміються усі з нього!\" Відхилились дверці, й вийшов такий леґінь, що старша аж зомліла. А середуща нараз схопилася за голову: од такого красеня відмовилася! Під вечір з жалю скочила у воду і втопилася. А за середущою і старша...\n- Но,- шепоче хлопцеві нечистий,- дві душі вже мої - се й твоя заслуга! Тепер сподіваюся, що скоро і третя - твоя наречена, дістанеться мені.\nАле хлопець тільки засміявся. Думає собі: \"Пропав би ти, дияволе, я ж тобі найду такі задачі, що голову на них поламаєш!\"\nСмуток оселився у царських палатах: дві доньки загинули. Цар хилиться край столу, сльози течуть з очей. Але весілля треба вже справляти, коли почалося. А як відгуляли, Гайгай посадив молодих у бричку і відвіз до себе.\n- Но,- говорить хлопцеві,- живи з жінкою в палаці - держава твоя! А через три роки я прийду. За той час придумай такі три доручення, які б я не міг виконати.\nІ щез просто на місці.\nНаш хлопець почав царювати. Добре йому велося. Та час швидко минав. Скінчилися три роки, і Гайгай - якби з неба впав:\n- Но, легіню, час: давай таку задачу, аби мені була не під силу.\nХлопець вигадав: за одну ніч нечистий має поставити палац з чистого срібла-золота, а щоб до палацу вів кришталевий кіст із височезними стовпами і на тих стовпах золоті пташки співали.\nГайгай пропав... А хлопець веселий, що вигадав нездійсненну річ. Але дружині не сказав нічого, яку баламуту має із нечистим.\nРано повставали і не впізнають, де вони знаходяться: замість старого палацу - золота палата, а від неї до царського двору веде чудовий кришталевий міст з високими стовпами, і на стовпах пташки золоті співають.\nНе знає хлопець - чи радіти, чи журитися.\nА пропасник знову перед ним:\n- Но, початок є! Нічого ти не виграв. Давай другу роботу.\nХлопець уже сердито:\n- Всі гори у державі за одну ніч мусиш розрівняти, з них золото, срібло і каміння зносити сюди в купу! А на тому місці, де стояли гори, має зеленітися засіяне поле!\n- Ще тяжча задача,- сміється Гайгай.- Та не біда, щось будемо робити.\nРано встають і бачать: гори десь пропали, навколо палацу лежать купи золота, срібла і каміння... На тому ж місці, де стояли гори, зеленіє поле.\nТепер хлопець злякався. Нечистий виконав такі тяжкі задачі! Вже лиш одна зосталася.\n- Що тобі є? - стривожилася жінка.- Така краса сталася, а ти не радієш!\n- Він розповів про свою угоду із Гайгаєм...\n- Зосталася остання задача. Якщо і ту виконає, нам буде кінець!\nЖінка подумала і каже:\n- Знаєш що? Сховайся. А як прийде сюди Гайгай, я з ним поговорю!\nЗ'явився нечистий:\n- Де молодий цар?\n- Він чогось задуманий, пішов на прогулянку. До вечора, може, й не повернеться. Якщо вам щось треба, скажіть, я зроблю.\n- Дай нову роботу - мушу її зробити ще днесь.\n- А моя задача буде правоплатна?\n- Се однаково...\nІ молода жінка, вже недовго думаючи, вирвала свій кучерявий волос:\n- Бачите сей волосок? Треба його вирівняти. Мусить бути прямий, як стріла!\nГайгай засміявся. Взяв волос за два кінці й легенько натяг:\n- Готова робота. Твій волос прямий!\n- Ану лиш пустіть його!\nПустив, а волос ще більше скрутився.\n- Треба, щоб став рівний!\nГайгай пробував усяко. Як добре намучився, вдарив себе рукою по лобі і каже:\n- Та я ж бачив, як ковалі залізо наперед нагріють, а тоді вирівнюють!\nІ всунув волос у вогонь. А той лиш зашкварчав.\n- Такий ти силач?! - сміється з нього жінка.- Тоненький волосок - і той не зміг вирівняти. Забирайся з хижі!\nГайгай, як побачив, що утратив діло, вдарив собою в землю й розсипався на порох. І в цей час воскресли оті сестри, що втопилися.\n- Но, ходи сюди,- покликала жінка чоловіка. - Третя задача пішла в нашу користь. І запам'ятай: прислів'я про жінок, що в них довге волосся, а короткий розум,- неправильно вигадане.\nІ відтоді добре жили. Старші сестри також віддалися, і всі живуть собі щасливо ще і днесь, як не повмирали.\nНа вербі дзвінчик, нашій казці кінчик.",
      "updateTime": 1512364087434,
      "updated": true
    },
    {
      "createTime": 0,
      "id": 25,
      "lullaby": false,
      "name": "Іван ошукав корчмарів",
      "text": "Був один чоловік, звали його Іваном. Мав жінку і дітей, але ніяк не міг прогодувати їх, хоч трудився, як той віл. Усе руки в мозолях були. Працював то в одного корчмаря, до в другого. А ті все його обманювали, споювали. Ніколи не платили те, що він заробив. Довго думав, як вибратися із злиднів. Раз каже він своїй жінці:\n— Знаєш що, Марійко, треба якось діточки наші годувати.\n— Та, Іване, як будемо годувати, коли ми бідні?\n— Піду ще в третє село і наймуся на службу до якогось багатого корчмаря.\nТреба сказати, що раніше лише в корчмарів та попа можна було бідному чоловікові щось заробити. Пішов Іван до багача, заробив якісь грейцари і вертається додому. По дорозі він завернув у корчму, заплатив корчмареві гроші і сказав, що прийде під вечір, бо зараз поспішає додому. Вечором повернувся Іван до корчми. А там сільські багатії-корчмарі гуляють. Іван замовляє випивку, закуску і всіх пригощає.\n— Іване, звідки ти маєш гроші? — цікавляться корчмарі.\n— Не ваше діло. Дай, корчмарю, ще пити, їсти.\nКорчмарі п'ють, гуляють, а Іван платить. А в Івана була цурава клебаня на голові, що дірка дірку доганяла.\nІван каже продавцеві:\n— Пане корчмарю!\n— Я тебе слухаю, Іване.\nІван узявся правою рукою за клебаню, обернув її з переду назад і каже:\n— Пане корчмарю, заплачено?\n— Так,Іване. Заплачено.\nА корчмарі один на другого позирають: як заплачено, коли він не платив, лиш клебаню повернув на голові. Старший із них мовив:\n— Іване, продай ту клебаню.\n— Ні за які гроші.\n— Іване, що хочеш за клебаню?\n— Якщо хочете, мірку грошей дайте золотих.\nКорчмарі пошепталися один з одним, розбіглися по домах, зібрали гроші, принесли в корчму.\n— Іване, дай клебаню, візьми гроші.\n— Беріть.\nКорчмарі взяли клебаню, а Іван гроші. Пішов Іван додому. Жінка говорить йому:\n— Де ти був, Іване?\n— Ей, жінко, де я був. Бери гроші та дітей годуй.\nПішла жінка у шинк, набрала хліба, муки, ковбаси, цукру. Як прийшла додому, сіла файно з чоловіком, дітьми, і почали гоститися. А корчмарі далі собі п'ють, гуляють і горя не знають. Настав час, що треба розходитися по домах. Корчмар говорить:\n— Хлопці, платити!\n— Зараз будемо!\nСтарший узяв клебаню на голову, повернув у другий бік:\n— Пане корчмарю, заплачено?\n— Ні, та коли ж ти платив?\nДругий говорить:\n— Ти не вмієш. Дай сюди!\nУзяв другий багатій клебаню на голову, повернув і каже:\n— Пане корчмарю, заплачено?\nА пан корчмар відтяг руку і швак того поза вухо:\n— Коли ж ти платив?\nБагачі почали сваритися, що капелюх не дійсний. Заплатили корчмареві гроші і йдуть Івана бити. Іван увидів, що біда, дав зробити деревище (труну) і наказав жінці:\n— Я лягаю в труну, нібито я вмер. А ти як увидиш, що йдуть корчмарі, попали свічки, ставай біля труни, ламай руки, заводь плач і приговорюй, який Іван був добрий і чесний, та вмер. Хто буде діточки годувати? Але слухай уважно, що я наказую. Он там у кутку палиця стоїть. Як прийдуть корчмарі і як ти наплачешся наді мною, тоді скажи: «Ой, я згадала. Говорив мені Іван, що як умре, то щоб я взяла ту палицю, вдарила його, і він оживе».\nПриходять корчмарі. Іван мертвий коло стола лежить, а жінка плаче, діти плачуть, що нянька не є. Свічки горять, такий крик, плач у хижі, що хоч тікай. Корчмарі зайшли.\n— Добрий день! Що у вас, жінко, сталося?\n— Іван умер. Такий добрий та чесний чоловік був і вмер.\n— Та коли він умер? Що йому було?\n— Та я, людкове, добре не знаю. Прийшов із корчми і вмер.\nТа й давай знову плакати. Корчмарі переговорюють її, щоб не плакала. Жінка перестала плакати і каже:\n— Пробачте, людкове. Я згадала, що мені Іван наказував, коли ще живий був. Він мені говорив, що коли хто вмре, то щоб я взяла ось цю палицю, вдарила нею мертвого, і той оживе.\nВзяла жінка палицю, вдарила нею Івана, і той розкрив очі. Далі піднявся, сів і каже:\n— Добрий день, панове! Як я довго спав.\n— Добрий день, Іване! Якби не твоя жінка, ти би спав навіки.\n— Що ти, жінко, зі мною зробила, аби я встав?\n— А ти, Іване, забув, що мені наказував, що та палиця врятує чоловіка від смерті або, хто дуже тяжко хворий, то може повернути йому здоров'я.\nА в той час якраз прийшла звістка від царя, що в нього дочка дуже хвора і хто її вилікує, тому півцарства дає. Як то вчули корчмарі, почали радитися, що ось Іван умер, а жінка палицею збудила. Видно, що то не проста палиця, а чарівна. Кажуть, що треба купити ту палицю і будуть багаті.\n— Іване, продай нам ту палицю.\n— Ні за які гроші.\n— Що хочеш, то тобі дамо.\n— Дайте мішок золота.\nКорчмарі погодилися. Дали йому мішок золота, а палицю забрали та ще й подякували Іванові. Але тут же почали битися, бо кожен хотів мати в своїх руках палицю. Якось заспокоїлися і стали просити Івана, щоб показав їм до царя дорогу навпростець, щоб швидше добратися. Ідуть вони, ідуть. Застала їх ніч у лісі. Далі йти не видно було. Вирішили заночувати на поляні. Та ніхто не хотів лягати скраю, боялися вовків. Усі хотіли бути всередині. Стали просити Івана, щоб розсудив їх. Іван знайшов мурашник і велів їм лягати головами до мурашника, і тоді ніхто не буде скраю. Коли лягали, потривожили мурашок. Ті почали рухатися, лізти і кусати їх. Почали кричати.\n— Іване, нас щось кусає.\n— Не кричіть, мовчіть і не рухайтесь, бо почують вовки і від вас лиш чоботи залишаться.\nКорчмарі мовчать та лиш тихенько руками чухають ті місця, де їх мурашки покусали. Майже ніхто не спав. І як почало світати, повставали і рушили далі в дорогу. Іван вивів їх із лісу й повернувся додому. А корчмарі відправилися до царя лікувати його доньку. Прийшли під царські ворота, сказали, хто вони такі, і їх пропустили. Зайшли в царський палац.\n— Пресвітлий царю, ми лікарі. Через пару хвилин ваша донька буде здорова,— мовив один із корчмарів.— Тільки просимо залишити нас самих біля принцеси.\nЦар радо прийняв їх, завів до принцеси. Старший корчмар узяв палицю й почав лікувати. Ударив раз — принцеса застогнала, ударив другий, третій раз — вона зовсім замовкла. Не встає. Один корчмар говорить:\n— Ти не вмієш. Дай сюди палицю!\nПочав другий палицею бити царську дочку. Але вона не встає. Цар і придворні відкрили двері — а принцеса забита. Цар видить таке діло і закриває «лікарів» у темницю, де вони понесли велику кару. Тим часом корчмарі повідомили своїх братів, що Іван обманув їх, продав їм фальшиву палицю. Як довідались про це, пішли мстити Іванові за ту палицю. Іван видить, що біда, зробив собі візок, витяг на гору, сів собі та й везеться. А як возик розігнався з гори, то й рівною дорогою котився десь кілометр. Корчмарі на те дивилися та й думають собі, який Іван возик має мудрий, що сам їде. Почали радитися, як би той возик і собі дістати. Зупинили Івана й кажуть:\n— Іване, продай нам возик.\n— Немає тих грошей, щоб я продав. Мій возик сам іде, без коней і волів.\nКорчмарі як наперли на Івана:\n— Лиш ти, Іване, продай. Скільки хочеш, дамо тобі за нього.\n— Ну, гаразд. Дайте два мішки золота і беріть собі.\nКорчмарі погодилися й дали Іванові два мішки золота за візок. Іван говорить їм:\n— Я вам возик продав, а тепер підете зі мною, і той возик повезе вас аж до моря на відпочинок, на золоті піски.\nІван той возик потягнув близько до моря. А напроти моря стояла велика гора. Іван витяг той візок на гору і каже:\n— Сідайте!\nКорчмарі такі раді, що вже до моря їдуть, на золоті піски. Як вони посідали, Іван друлив возик униз по горі. Візок покотився з корчмарями просто в море, де вони й потопилися.\nТак Іван позбувся сільських багатіїв. А золото, що він дістав від них, роздав бідним людям і собі залишив. І більше ні він, ні його діти не голодували.",
      "updateTime": 1486748726956,
      "updated": true
    },
    {
      "createTime": 0,
      "id": 26,
      "lullaby": false,
      "name": "Ілля Муромець",
      "text": "Ілля Муромець народився під городом Муромом, у бідній сім'ї. Батько й мама його ходили в ліс, дрова рубали, обробляли землю і сіяли, скільки могли, там півгектара, чи що. І так кормили сина Іллю, бо він слабий був на ноги. Тридцять літ Ілля на печі лежав, не міг уставать, нічого не міг робить.\nКоли пройшло тридцять літ, батько й мати Іллі Муромця були в лісі, на роботі, а Ілля лежав на печі; прийшли три старики і гукають:\n— Іллюшко, Іллюшко, одчини двері! Він каже:\n— Як же я вам відчиню, я слабий на ноги, я не можу вставать.\n— Устанеш, устанеш, ану понатужся, Іллюшко, ану, встань!\nІлля понатужився, як махнув ногами, так із печі зскочив зразу аж на землю. Зразу пішов, одчинив двері, старики увійшли і сказали:\n— Ну, Ілля, ти мав велику хворість і пережив. Тепер ти будеш радіть, твій тато і мати будуть радіть, бо будеш ти здоровий і сильний богатир.\nПодали вони йому кухоль води:\n— От на, випий цей кухоль води, і тоді відчуєш, що буде з тобою.\nВін узяв, хильнув раз.\n— Ну, що відчуваєш?\n— Велику силу в собі відчуваю.\n— Добре, ану, потягни іще раз!\nВін перехилив, випив ще раз тої води...\n— Ну, що тепер?\n— Таку силу,— каже,— відчуваю, що коли б у сиру землю вставить кільце, то я взяв би за те кільце і всю землю перекинув би.\n— Ну, добре. Тепер так, Іллюшко,— вони кажуть,— ти своєю силою не хизуйся і не розказуй нікому, а роби так, щоб тобою раділи твій тато й мама. Злого нікому не роби, а тільки роби добро.\nВ той час на Руську землю нападали татари. І от Ілля Муромець вирішив захищать рідну землю від татар. Якраз була оточена Казань. Ілля Муромець підійшов під Казань (а там були три царі татарських, богатирі), вирвав дуба і як почав колотить ті війська їхні. Розбив усе військо татарське, тільки три царі-богатирі осталися. Він прийшов до них і сказав:\n— Ідіть у своє царство татарське і закажіть усім, щоб більше ніколи на Руську землю не приходили. Я б і вас теж тут поклав, але залишаю живими тільки для того, щоб ви всім заявили, аби більше не приходили сюди. Бо на Руській землі появився богатир Ілля Муромець, який всіх вас розіб'є.\nПішли ті назад, а Ілля Муромець зайшов у місто. Люди поховалися: хто в хату, а найбільше по церквах. Зайшов він у церкву — повно людей, плачуть і моляться богу.\n— Що ви тут робите, люди добрі? — питає Ілля Муромець.\n— Як що робимо? Що ти, не бачив, що в нас за містом татари стоять, зараз нас всіх поб'ють, переріжуть.\n— Де ті татари? Ніяких татар нема, вийдіть подивіться.\nВони як вийшли, як подивились — нема нікого, наче й не було татар. Почали вони веселиться, почали дякувати Іллі Муромцю, почали його просить, щоб він зостався в них. А він сказав:\n— Ні! Я вас визволив і піду далі визволяти, татари ще далі пішли. А ви тепер не бійтесь, до вас ніхто більше не прийде. Працюйте, як ви працювали раніше, і нікого не бійтесь. Сів Ілля Муромець на коня і поїхав. Взяв путь прямо на Київ. А на Київ дорога була далека, треба було кружлять багато, тому що на прямій дорозі сидів сильний і страшний розбійник — Соловей-розбійник. Там ні птиця не пролітала, ні звір не пробігав, ніякий богатир не проходив — Соловей-розбійник усіх повбивав.\nІлля Муромець узяв прямоїжджою дорогою, повз той ліс, де Соловей-розбійник сидів. А сидів він на трьох дубах, на дев'яти суках. Зробив собі там гніздо, щоб йому видно було по всьому лісу. Як тільки хто їде, йде,— він зразу як засвистить по-солов'їному, аж листя з дерев падає. А як зареве по-звіриному, так дерево ламається і хто живий там іде, падає на землю і вмирає.\nОт як помітив Соловей-розбійник, що Ілля Муромець їде, як засвистить по-солов'їному — листя посипалось; як заревів по-звіриному — його кінь на коліна впав.\nІлля Муромець штовхнув свого коня коліном і каже:\n— Вставай, а то віддам тебе собакам — нехай з'їдять, що ти злякався Солов'я-розбійника.\nПід'їхав Ілля Муромець, а Соловей-розбійник як побачив, як зіскочив з дуба до нього... Та Ілля Муромець націлився і пустив стрілу прямо йому в праве око. Та стріла вийшла через голову і полетіла, а Соловей-розбійник упав на землю. Ілля Муромець підскочив до нього, враз схопив його, здушив своїми руками. І вже розбійник Соловей відчув, що попав в руки кріпшого за нього, думає: «Ну оцього я вже не витримаю...» \nВзяв Ілля Муромець, од свого сідла одв'язав стремена — ремені міцні, зв'язав Солов'ю-розбійнику руки, зв'язав ноги, прив'язав до сідла, сів і їде прямо до Солов'я-розбійника у двір.\nА Соловей-розбійник мав дочку, богатирку-дочку мав. Як побачила та богатирка, що їде Ілля Муромець і батько її прив'язаний до сідла, схватила залізну дошку у дев'яносто пудів і кинула прямо в Іллю Муромця — хотіла убити його. А Ілля Муромець як ударив плечем у ту дошку, вона повернулась назад і — прямо в богатирку, убила її одразу.\nА жінка Солов'я-розбійника побачила вже, що біда, почала просить Іллю Муромця:\n— На тобі який хоч викуп, золотом чи сріблом, тільки остав мені мужа живим. \nВін відповідає:\n— Ні-ні! Він своє пережив! Стільки він людей згубив із світу, стільки він дітей осиротив, щоб я оставив його тепер у живих?! Нізащо! Мені викупів не треба, я не йду зароблять гроші, а йду захищать всіх, на кого нападають.\nПовернув коня і поїхав прямо в Київ.\nУ Києві в той час княжив князь Володимир. Як приїхав Ілля Муромець — у князя якраз був бенкет. Усі богатирі з князем гуляли.\nЯк він приїхав і сказав, хто він такий, князь спитав:\n— Якою ж ти дорогою їхав до нас?\n— Я їхав,— відповідає Ілля Муромець,— прямоїжджою дорогою.\nВсі богатирі зіскочили з місць, особливо був там важний богатир Альоша Попович. Попович зіскочив та каже:\n— Ні, ні! Не може бути, неправда, князь, то він бреше. Хто у нас може їхать прямоїжджою дорогою? Там Соловей-розбійник сидить, там ні птиця не пролітає, ні звір не пробігає.\n— Ага, такий ти богатир,— каже до нього Ілля Муромець,— ти Солов'я-розбійника боїшся? Ану,— каже,— йдем, я вам покажу, де ваш Соловей-розбійник.\nВивів усіх з князем: і княгиня вийшла, і богатирі. Показав він їм:\n— Ось ваш силач Соловей-розбійник.\nВони як глянули, що той прив'язаний до сідла, так усі зразу переконалися, що Ілля Муромець справді богатир. Він Солов'я-розбійника біля сідла тримає, значить, він його переміг.\nТоді князь Володимир каже (не пита нічого Іллю Муромця, а до Солов'я-розбійника):\n— Ану, Соловей-розбійник, засвисти по-солов'їному та закричи по-звіриному!\nА Соловей-розбійник відповідає:\n— Не ти,— каже,— мене взяв у полон, не маєш права мені й наказувати! Нехай мені накаже той, хто мене в полон узяв.\nТоді князь говорить:\n— Ну, Ілля Муромець, накажи ти йому!\nОт Ілля Муромець і каже:\n— Ви станьте тут,— до князя і княгині (накрив їх буркою),— я вас прикрию, щоб у вас перепонки у вухах не полопались, коли він буде свистіти.\nА Солов'ю-розбійнику наказав:\n— Ану, слухай, Соловей-розбійник, що я тобі наказую, засвисти іще раз по-солов'їному!\nТак він як засвистів — листя посипалось з дерев і ті богатирі, котрі були у князя Володимира, попадали і рачки тікали. А він іще як заревів по-звіриному, так ті рачки розбіглися, хто куди попав, князя й княгиню Ілля держав під буркою, щоб не попадали і щоб перепонки не полопались.\n— Такі ви знатні, га? — каже Ілля Муромець до богатирів.— Тікаєте? А як же я од нього не тікав?\nТоді вивів Солов'я-розбійника у поле і одрубав йому голову.\nПотім остався жить у князя Володимира. От одного разу знов богатирі з'їхалися до князя. Гуляли там, бенкетували і щось там не помирилися, посварилися з Іллею Муромцем. Підмовили князя, і князь узяв та й посадив Іллю Муромця в тюрму. Посадив у тюрьму і ту тюрьму обгорнув землею, валом таким. І не посилав три роки Іллі Муромцю їсти, думав, що Ілля вже там загинув.\nА дочка князя Володимира, щоб батько не знав, таємно носила Іллі їсти. І він собі так сидить, їсть, п'є, а князь думає, що він уже давно помер.\nПройшло три роки. Коли це один татарський цар, богатир на ймення цар Калін, присилає до князя гінцем листа, пише: «Я татарський цар Калін. Мало мені моїх татар, хочу забрать і твою Київщину. І коли ти мені добровільно не оддаси своє царство, то я прийду з військами, завоюю тебе, і ти будеш зі своєю жінкою у мене на кухні воду носить».\nПочитав князь Володимир того листа, перелякався. Зразу почав радитись з жінкою:\n— Що нам робить, що нам робить? Привезли й дочку:\n— Що нам робить? Дочка каже:\n— Ану, пошліть, часом живий Ілля Муромець там?\n— Що ти,— каже князь,— здуріла, чи що? Три роки він голодний там сидить, він давно помер, його кістки там розсипались, мабуть.\n— Та ні, ні, ану, пошліть!\nВін знов кричить на неї, а далі:\n— Та, може, і справді він живий.\nБатько бачить, що дочка пристає, та й каже:\n— Ану, пошлю, підіть подивіться!\nПішли, розкопали... Зайшли. А Ілля Муромець сидить, пісеньки наспівує.\nПовернулись вони до князя і говорять:\n— Ілля Муромець живий, наче з ним нічого і не бувало.\n— Правда?\n— Правда.\n— Ану гайда! — князь бігом до нього. Прийшов, одімкнув усі двері, випустив Іллю Муромця і почав просити:\n— Іллюшко,— каже,— Іллюшко, прости за те, що я на тебе прогнівався і посадив тебе в тюрму! Виручай тепер нас із біди!\n— Ні-і! — каже Ілля Муромець.— Іди ти собі! Ти хотів заморити мене голодом, щоб я вмер, а тепер хочеш, щоб я йшов виручати тебе! Нема!\nПослав князь княгиню.\nПрийшла княгиня, просила, просила, знов Ілля відмовився:\n— Ні-і! Нізащо вас не буду захищати. Тоді дочка каже:\n— Ану, піду я попрошу.\nПрийшла дочка, він не відмовляється, каже:\n— Ти мене годувала, ти мене держала на світі, за тебе йду, буду захищати Руську землю! Має,— каже,— твій тато і мама щастя.\nІ як вийшов Ілля Муромець, як пішов з Каліном царем воювати! Розбив Калінове військо. А цар Калін був здоровий, сильний богатир. Коли Ілля розбив його війська, він сам взявся з Іллею бороться. Бились, бились, троє діб бились. Цар Калін уже наче совсім подужав Іллю, кинув його об землю і надавив.\nА цар Калін татарський мав три дочки, три красуні дочки мав, і не хотів він Іллю Муромця убить, а тільки залякать. Витяг кинджал і каже: «От я з тебе кишки випущу!» А потім:\n— Ну, ще оставлю тебе живим. У мене є три дочки, вибирай яку хоч заміж і будеш жити у мене, будеш мене захищати. Нащо тобі оті руські князі поздавалися, коли ти сам за їх б'єшся, а вони не допомагають тобі?\nА Іллі Муромцю оті старики, які його оздоровили, сказали: «Ти як будеш на руській землі, то весь час будеш од землі сили набираться. Скільки будеш лежать на землі, стільки будеш сили набираться». От цар Калін його душить до землі, а Ілля думає: «Га-га-га, души, души!» Та все стає сильнішим і сильнішим.\nЦар Калін грозить йому: «Якщо не хочеш мою дочку заміж узяти, то я тебе зразу ж заколю». А Ілля спокійно лежить. Лежав-лежав, а вже відчуває, що силу має! Узяв, захватив ногами та як кине царя Каліна вгору. Той піднявся метрів на десять угору, а тоді як упав — мало не вбився об землю. Ілля Муромець живо схопив його за ноги і давай ті війська, котрі були ще недобиті, тим царем Каліном колошматити. Крутить кругом себе і його ж війська б'є. І розбив усі війська татарські. Потім вернувся назад у Київ, узяв у князя Володимира дочку заміж і живе собі, царствує.",
      "updateTime": 1486748726956,
      "updated": true
    },
    {
      "createTime": 0,
      "id": 27,
      "lullaby": false,
      "name": "Дарунки з трьох зернин",
      "text": "В одному селі жив великий дідич. Мав стільки полів, лісів, худоби і всілякого добра, що навіть цісар йому заздрив. А у того дідича служив бідний чоловік Максим. Слуга мав хатку з одним вікном. Вітер зірвав з покрівлі солому, і, коли йшов дощ, вода текла по стінах. У хатині жила й Максимова родина. Родина немаленька, а їсти було нічого.\nНастала весна. Треба щось посіяти, а в мішку ні зернини. Жінка сумує, плаче.\n— Люди вже позасівали, а в нас іще й не орано. Роби щось, чоловіче, бо не доживем до другого року.\n— Не журися,— відповів Максим,— я піду до дідича і попрошу, аби позичив нам хоч трохи насіння. Засіємо, і на другий рік у нас буде своє.\n— Ну, йди, не чекай.\nПішов Максим до дідича. Став перед порогом і каже:\n— Так і так, світлий пане, не маю чим засіяти свій кавалок поля. Дайте мені хоч трохи насіння, аби мої діти не повмирали з голоду.\nДідич витріщився на нього й закричав:\n— Аби мати — треба робити!\n— Та я роблю у вас день і вночі!\n— Ти, лайдаку, не кажи мені дурниць!\nОпустив Максим голову і пішов додому. Розповів жінці, що йому дідич відповів. Надворі сонечко гріє. Пташки з теплих країв прилетіли, всюди весело. А Максим сидить зі своєю жінкою на призьбі й сумує, бо діти ходять голодні та слабі, як мухи. Раптом до Максимової хатки прилетіли дві ластівки і почали ліпити під стріхою гніздечко. Максим уздрів їх і сказав:\n— Бідні ластівочки, нащо ви ліпите гніздечко під такою дрантивою стріхою? Таж як піде дощ, то вам дітей затопить.\nТа ластівки не розуміли людської мови. А якщо й розуміли, то мовчали. Зліпили гніздечко, виклали пір'ячком, знесли яєчок і висиділи зграйку маленьких пташенят. Коло хати Максима стало так весело, що душа раділа.\nАле одного разу звідкись явився страшний змій, який почав тягнутись до ластів'ячого гніздечка. Діти заверещали:\n— Тату, до наших ластів'ят лізе якийсь змій!\nМаксим вибіг надвір, схопив довбню, і почалася бійка не на життя, а на смерть. Гепав змія по хребті, поки його не переламав. Змій ледве відповз і сконав у темному яру. Трьох ластів'ят страшний змій схопив, а четверте пташеня вдалося врятувати. Але і з ним сталася біда: йому під час бійки поранили ніжку. Максим забрав пташечку до хати, діти її дозирали, годували. Коли могла уже літати, випустили на волю, аби шукала своїх маму й тата.\nМинуло літо, і настала осінь. Ластівки полетіли у вирій. Усю землю завіяло снігом. Та минула і зима, пташки вернулися додому, до своїх гніздечок. У Максимовій хаті злидні так розсілися, що не дають дихати. Та ось одна ластівочка ударила крильцем у шибку. Максим вийшов надвір і спитав:\n— Чого ти хочеш, дорога пташино?\nЛастівочка поклала йому на долоню якесь зеренце і прощебетала:\n— Посій перед дверима.\nЧерез якусь хвилину прилетіла знову. Поклала на долоню друге зеренце:\n— Посій перед вікном.\nФуркнула й вернулася з третім зеренцем:\n— Посій коло криниці.\nМаксим красно подякував їй і зробив так, як вона сказала. Посіяв три зернини, почав чекати врожаю. Другого дня вранці діти повставали й повибігали на сонечко. Але скоро вернулися в хату, гейби перелякані.\n— Тату, у нас коло хати щось таке дивне виросло, ой-йой-йой!\n— Ви ще спите навстоячки?\n— Ні, тату, подивіться.\nВийшов Максим і бачить — перед порогом, під вікном і коло криниці три величезних гарбузи. Схотів підняти, але де там! — треба силу велета. Гарбузи уже достигли, блищали, як сонечко.\n— Жінко, ану, розпалюй у печі вогонь,— втішився Максим.— Звари на обід гарбузяної каші.\nЗакотив гарбуз до хати і нагострив ніж. Коли розрізав на дві половини, то очам не повірив: там був білий хліб, калачі, бринза, м'ясо, ковбаса, солонина — варене, смажене, солодке, квасне й гірке... Максим викладав те добро на стіл, а в гарбузі нічого не зменшувалося. Як поїли добре, жінка накрила чарівний гарбуз білим рушником. А Максим вкотив до хати другого. Розрізав його на дві половини, а там таке убрання, що і найбільші пани подібного не бачили: шовкові сорочки, новенькі черевики, всілякі спідниці, намиста, коралі. Було все, чого бажав Максим, його жінка й діти. Жінка від утіхи аж заплакала й накрила той гарбуз найфайнішою скатертиною. Максим вкотив до хати і третій гарбуз. Розрізав і злякався: з нього висипалася ціла купа золота. Накидав повну скриню золотих, і жінка накрила гарбуз полотном.\n— Тепер ви, діточки мої, не будете вже голодувати, а я не буду кланятися захланному дідичеві,— каже весело Максим.\nВін файно вбрав своїх дітей, жінку і сам ходив по селу, як ґазда, а не як жебрак. Через кілька днів став будувати собі хату. Люди здивувалися, що в бідного Максима з'явилися такі гаразди. Хтось розповів дідичеві. Прийшов пан та й питає:\n— Скажи мені, Максиме, звідки в тебе багатство?\nМаксим відповів:\n— Я, пане, не краду, і на мене ніхто не робив. Все, бачите, принесла мені мала ластівка.— І розповів, що з ним було.\nДідич вислухав Максима і пішов до палацу. Його мучило бажання розбагатіти ще більше. Зліпив під карнизом ластів'яче гніздо і почав загулювати пташок. І якось так сталося, що дві ластівки дали себе загулити: залетіли в те гніздо, нанесли яєчка й сіли висиджувати їх. Як ластів'ята вивелися й трохи підросли, дідич почав визирати змія. Але змій не приходив. Це дуже злило дідича: пташки от-от вилетять, тоді їх не зловиш! Одного разу він приклав драбину, виліз до гнізда. Сам за змія побив ластів'ят, а одному з них поранив ніжку. Забрав ту пташку до палацу, дозирав ціле літо. А восени випустив, аби собі летіла у вирій.\nМинули осінь і зима. Настала весна. З теплих країв вернулися пташки. До вікна палацу підлетіла ластівка. Дідич вибіг надвір і спитав її:\n— Який подарунок ти принесла мені, ластівочко? Вона дала три зеренця і прощебетала:\n— Посієш перед дверима, під вікном і коло криниці.\n— Дякую тобі, пташечко. Тепер я стану багатшим від самого цісаря!\nДідичеві виросли так само три величезні гарбузи. Узяв барду, вдарив по одному і розрізав на дві половини. А звідти несподівано вилетіла хмара сарани. Кинулася на його лани і з'їла все, що там росло. Розтяв другий гарбуз. Звідти вибухнув вогонь. Спочатку загорівся дідичів палац, а потім весь маєток. Третього гарбуза не встигли і розрізати. Люди кажуть, що в ньому є кублище гадюк, які вилізуть тоді, коли дідич вернеться й захоче знову панувати.\nА Максим ще довго жив і не журився.",
      "updateTime": 1486748726956,
      "updated": true
    },
    {
      "createTime": 0,
      "id": 28,
      "lullaby": false,
      "name": "Микола був коровою",
      "text": "Жив собі один бідняк, якого звали Миколою. Мав він лише стару хатчину, а в тій хатчині повно дітей.\nОдного разу пішов Микола з жінкою в ліс: він — по дрова, жінка — по гриби. Коли дивляться — багач, у котрого Микола мало не задармо цілий рік служив, веде з ярмарку корову.\nЖінка Миколи зашепотіла:\n— Коли б нам таку корову! Було б дітям молоко!\n— Цить, жоно,— відповідає Микола.— Багач мені винен, то й корова буде наша.\nЗалишив він жінку в кущах, а сам пішов на дорогу. Тихцем підійшов до корови, зняв з рогів мотузку, засилив собі на шию. Корова — в ліс пастися, а Микола йде за багачем. Зраділа жінка, бо зрозуміла хитрість чоловіка, і повела корову додому.\nА багач ішов і не оглядався. Не знати, як довго ішов би він так, та зустрів знайомого купця.\n— Гей, сусіде,— крикнув той ще здалеку,— що ти дав за цього вола?\nБагач і тепер не оглянувся, лише сердито буркнув:\n— Коли ти й досі не відрізниш вола від корови, то хоч помовчи.\n— Та яка то корова, то віл,— реготався стрічний купець.— Як не віриш, то сам подивися.\nБагач озирнувся і за голову схопився:\n— Чорт таке видів! Купив добру корову, а таке сталося.\nКупець посміявся та й пішов собі, а багач став серед дороги і не знає, що робити.\n— Звідки ти тут узявся? — питає він Миколу.\n— Я й сам не знаю,— відповідає той.— Не пам'ятаю. щоб ти купив мене коровою.\nБагач не може отямитися.\n— Як ти став коровою?\n— Не знаю,— каже Микола,— але здогадуюся, що прокляла мене одна вдова. Колись я був багатим та скупим. Служила вдова у мене мало не задармо цілий рік. Я скупився заплатити їй зароблене, і за те вона мені залаяла:\n— Миколо, бодай ти став коровою і був нею доти, доки не виплатиш мені зароблене молоком.\nБагач вислухав і вилаявся:\n— Послав тебе чорт на мою голову і гроші забрав. Іди собі та не роби сміху з мене.\n— Що ти кажеш? — видивився на нього Микола.— Це тобі не обійдеться так легко. Хто чув таке, щоб невинному чоловікові мотузку на шию засиляти? Мусиш на суді відповідати.\nБачить багатий — біда буде. Заплатив Миколі гроші, щоб той згодився мовчати.\nПрийшов Микола додому з повними кишенями, а жінка вже встигла корову подоїти і молока дітям наливає. Через якийсь час корова отелилася, і вигодував Микола другу. Стару вирішив продати.\nІдуть вони з жінкою на торг і корову ведуть. Тільки прийшли, а їх обступили з усіх боків купці, бо кращої корови, як у них, у той день не траплялося. Жінка торгується, а Микола роздивляється довкола. Коли бачить — іде оглядати корову її колишній хазяїн. Сказав про це Микола жінці і тихенько вбік. А багач оглянув корову і зашепотів їй на вухо:\n— Що, Миколо, знову тебе продають? Так тобі й треба. Та я не такий дурний, щоб тебе купити,— і пішов геть.\nА Микола з жінкою продали корову і повернулися додому, раді, що насміялися з багача.",
      "updateTime": 1486748726956,
      "updated": true
    },
    {
      "createTime": 0,
      "id": 29,
      "lullaby": false,
      "name": "Чарівна ліхтарня",
      "text": "Не знаю, коли і де то було, лише чув я від свого діда, що жив на світі цар Чорнокнижник. Не було такої книжки, аби він не прочитав, не було такого, аби він не знав.\nОдного разу став читати нову книжку і дочитався, що в царя з неблизької землі є дуже гарна дочка, але не може вона ні за кого заміж вийти. А в другій книзі прочитав, ніби десь є така гора, що в тій горі є двері, а за тими дверима — царство, а в тім царстві схована ліхтарня, а в ліхтарні дванадцять дівчат пісень чарівних співають.\nСтав цар далі читати. І з третьої книги довідався, що в однієї вдови є дуже сильний син. Притулить він до тих дверей свою руку, і гора відчиниться. Цар був хитрим і сам пішов наймати того хлопця до себе на службу. Довго йшов чи не довго, а побачив на пасовиську, як десять хлопців б'ють одного, меншого, і нічого не можуть із ним зробити.\nКрикнув цар, і всі десять, як горобці, розлетілися. Залишився той, що його били.\nСтав цар із ним до розмови і дізнався, що зустрівся із вдовиним сином, про якого читав у книзі.\n— А за що били тебе? — питає цар.\n— Та я сказав їм, що колись царем буду.\nЧорнокнижник на ті слова не звернув уваги, а пішов до його матері, поклонився і почав просити, аби відпустила свого сина на рік до нього на службу. Розплакалася бідна жінка:\n— Та змилуйтеся, царю, якби не він, то я б давно не жила на цьому світі. Він мене, слабу, годує і доглядає.\n— Не плач, жінко. Я тобі за нього стільки грошей дам, що будеш ти гарно жити, і твої внуки, і ще правнукам залишиш.\nЦареві перечити не будеш. І хотіла чи не хотіла мати, але мусив син збиратися з царем у дорогу.\nПішли вони прямо до тієї гори, що в ній є двері, а за тими дверима — царство, а в тім царстві схована ліхтарня, а в ліхтарні дванадцять дівчат пісень чарівних співають.\nКаже Чорнокнижник:\n— Ану, приклади руку до цих дверей.\nЛише торкнув хлопець двері, як вони відчинилися.\n— Тепер іди туди,— каже цар,— і винеси мені ліхтарню.\nПереступив хлопець поріг і стежкою пішов до такого царства, якого ще ніколи не бачив.\nЙде він, іде та й бачить, що на траві сидить сивий дідо і читає книжку. То був чарівник.\nВклонився йому хлопець:\n— Добрий день!\nПідвів здивовано свої очі дід:\n— Здоров був! Скільки я тут, то ще живої душі з того світу не було. Чого ти сюди завітав?\nХлопець тоді розповідає:\n— Цар Чорнокнижник найняв мене в матері і послав сюди, аби я приніс йому ліхтарню.\nПодумав дід і каже:\n— Йди цією стежкою далі й побачиш столик, а на тому столику стоятиме ліхтарня. Три рази обійдеш його і тоді бери. Далі не смій іти, бо ще не час тобі. Коли повернешся до дверей, то поки не переступиш поріг, Чорнокнижникові ліхтарню не віддавай, бо лихо буде.\nПодякував леґінь і пішов. Скоро побачив столик, обійшов його, взяв ліхтарню і повертається назад тією ж стежкою. Дідо читає і уваги на нього не звертає.\nДійшов до дверей, доторкнувся до клямки, і двері відчинилися.\nЧорнокнижник скочив на ноги і каже:\n— Давай ліхтарню!\n— Коли я тобі віддам її, то вже звідси не вийду.\nПочав Чорнокнижник кричати, а тим часом двері зачинилися, і хлопець залишився з ліхтарнею на тому світі. Скільки не тиснув на двері, скільки не бив кулаками, але вони навіть не скрипнули.\nЗатремтіли руки й ноги зі страху, бо не знає леґінь, що йому робити. Раптом чує коло себе якийсь спів. А хто співає — не бачить.\nШукав, шукав, але нікого не знайшов і знову повернувся до ліхтарні. Побачив усередині дванадцять малесеньких дівчаток. Найкрасивіша серед тих красунь питає:\n— Чого хочеш, володарю?\n— Нічого не хочу, лише побачити свою маму і хату, де я народився і виріс.\nЛише промовив ці слова, як звіявся вітер, двері відчинилися, і протягом винесло його разом із ліхтарнею до рідного дому.\nЗраділа мати. А він подивився на неї і очам своїм не повірив — аж почорніла з жури. Чорнокнижник обманув її — не дав грошей. Тоді леґінь від ліхтарні зажадав грошей.\nЖивуть собі щасливо син із матір'ю у рідному селі, за біду й не чують. Аж якось леґінь довідався про царську дочку, що не може вийти заміж, хоч дуже-дуже гарна. Хто її хоче, того вона не хоче, а кого вона хоче, той її не хоче. Із нею хотів одружитися цар Чорнокнижник, але знав, що вона його не схоче, і вирішив дістати чарівну ліхтарню, зачарувати дівчину.\nХлопець довго не думав, вирішив і собі спробувати щастя. Попросив від ліхтарні:\n— Допоможи мені посватати цареву дочку, до котрої сватався Чорнокнижник.\n— Добре. Чекай.\nМинає день, другий, а може, місяць, і приходить хлопцеві повістка до війська.\nВзяв із собою лише ліхтарню і пішов служити. За місяць став капралом, за півроку — сержантом, а за рік був уже офіцером. І так йому добре служба йшла, що на другий рік генеральську силу мав, а на третій — став царським маршалом. А як уже він міністр, то не соромно батькові за нього свою єдину доньку віддати.\nПоженилися молоді, і цар їм побудував окремий палац.\nА Чорнокнижник про все вичитав, і дуже його мучила заздрість, що таке велике царство попадеться не йому, а простому вдовиному синові. Думав, думав та й придумав. Пішов до майстра і замовив багато ліхтарень. Сам переодягся за міняйла і з тими ліхтарнями поїхав до міста, де живе цар. Допитався, де міністрів палац, охороні показав царський мандат, і його пропустили з ліхтарнями: казав, що це подарунок міністрові.\nА міністр якраз спав. Його жінка читала книжку і дуже здивувалася, як побачила в себе міняйла.\n— За невелику доплату міняю ліхтарні.\nОдна ліхтарня дуже сподобалася жінці міністра, і захотілось їй приємне зробити чоловікові. Дала Чорнокнижникові стару, а на те місце повісила нову.\nСпить собі міністр і гадки не має, що сталося. Тим часом Чорнокнижник вийшов за місто і наказав ліхтарні:\n— Хочу, аби міністрів палац пішов під землю, а на тому місці зробилося озеро. Хай міністр з ліжком плаває посеред озера, а я з його жінкою хочу жити аж за Синім морем у ще кращому палаці.\nЛише сказав це Чорнокнижник, як палацу не стало. Міністра разом із ліжком винесло на середину озера, що тут же зробилося, а царя Чорнокнижника разом із міністровою жоною понесло попід хмари аж за третє Синє море, де вже був незвичайної краси палац.\nЇде вранці цар дітей своїх провідати, а там уже ні палацу, ні слуг — лише озеро, а посередині на ліжку сонний зять плаває.\nНаказав цар своїм слугам притягнути міністра до берега.\nРозбудили його. Питає цар, що сталося, а міністр і слова сказати не може. Стоїть як камінь.\nПочали тіло царівни шукати, але ніде не знайшли. Розсердився цар і каже:\n— Говори, якою смертю хочеш загинути? Чи кіньми розірвати тебе, чи повісити?\nПодумав міністр і каже:\n— Та вам однаково, пресвітлий царю, чи я буду жити, чи я буду гнити. Відпустіть мене ліпше у світ широкий, піду я шукати свою жінку, а вашу дочку.\n— Добре,— відповів цар.— Аби я не чув, що ти в моїй державі! А як почую, то мої слуги розведуть із терня ватру і спалять тебе живцем.\nПопрощався міністр — хоч уже й не міністр — і пішов у світ широкий. Довго ходив, аж поки у незнайомому царстві не знайшов високої гори. Дивиться він наверх, а там три чорти б'ються, аж шерсть із них летить.\nВилазить він туди і питає:\n— Що ви тут не поділили?\nПерестали чорти битися і дивляться на нього, бо дивно їм, як він сюди потрапив і не боїться їх... Нарешті один із них каже:\n— Як наш батько помирав, то залишив нам у спадщину три речі, шапку-невидимку, черевики-скороходи і люту шаблю, з якою можна все завоювати, що бачить око. Не встиг лише сказати, що кому належить.\n— Не бийтеся,— каже міністр.— Я вас розсуджу.\n— Ми вже три роки б'ємося і ніяк не можемо розсудитися, а як ти нас розсудиш?\n— Бачите он на тій горі гранітну брилу?\n— Бачимо,— відповідають чорти.\n— Хто з вас першим добіжить туди, вириє з землі той камінь, скотить униз, а потім знову винесе на гору і положить на місце, той візьме із цих речей те, що захоче.\nЧорти зірвалися із місця і втрьох почали виривати із землі брилу, за якийсь час скотили її і вже б'ються, кому нести. Нарешті кривий чорт вхопив брилу на плече і поніс.\nА наш міністр шапку на голову, шаблю до боку, черевики на ноги — і в дорогу.\nЛетить він попід хмари на схід і дивиться, де сісти. Аж бачить — чорти за ним женуться. Шаблею махнув направо і наліво — і голови їх повідлітали.\nБув над якоюсь пустелею, коли нарешті побачив світло. Спустився коло хатинки на курячій лапці з одним вікном. Заглянув досередини. Побачив тисячолітню бабусю. Постукав і зайшов.\n— Хто ти є? — питає стара баба.\n— Я прісна душа,— відповідає.\n— Відколи світ світом, тут ще живої душі не було. А як ти сюди потрапив?\n— Я вже сім років розшукую свою дружину і не можу знайти. Прийміть мене переночувати, а вранці я піду собі далі.\n— У мене син Вітер,— відповідає стара.— Як прилетить сердитий, то погубить тебе, а мені шкода, щоб ти гинув.\n— Не страшно мені помирати. Прийміть, бо я дуже втомлений.\nПоложила його спати, а через якийсь час летить її син Вітер.\n— Впустіть, мамо! — гукає з-під вікна.— Чую, що прісна душа в нашій хаті є.\nНакрила вона міністра коритом, а сама Вітра до хати впустила.\n— Нема нікого, сину.\n— Ні, є.\nПобачила мати, що не сердитий син, і підняла корито.\n— Як ти сюди забрів? — питає Вітер.— Відколи світ світом, а я Вітром, тут ще прісної душі не було.\n— Я вже сім років розшукую свою дружину і не знаю, де вона.\nПодивився на нього Вітер і каже:\n— Твоя жона за Синім морем із царем Чорнокнижником. Хоч ти маєш три чарівні речі, але туди не доберешся, бо замерзнеш або згориш у дорозі.\nПереночували, а рано-вранці Вітер і каже:\n— Гаразд, сідай мені на плече, і полетимо.\nЛетять вони та летять, аж показалося Червоне море. Кипить воно, зверху сонце припікає. Почав кричати та стогнати міністр:\n— Що тобі треба? — питає Вітер.\n— Йой! Гину! Пече!\nДихнув холодом Вітер, і перелетіли через Червоне море. Летять понад Білим. Що знизу лютим холодом тягне, а що зверху ще холоднішим.\nЗнову кричить міністр:\n— На мені лід! Гину!\nПодихав теплом Вітер, і перелетіли через Біле море. Перебралися й через Синє. Сіли просто під палацом, у якому Чорнокнижник із чужою дружиною живе.\nПодякував міністр Вітрові, надів шапку-невидимку і ввійшов до палацу. І застає, як його жінка із Чорнокнижником грає у карти. Сів він коло них і дивиться, хто виграє, а хто програє.\nПоки вигравав Чорнокнижник, то він нічого не робив, а як той програв, з усієї сили луснув його поза вуха.\nРозлютився Чорнокнижник на міністрову жінку:\n— Я тобі дав виграти, а ти ще б'єш мене!\nЩе раз дістав цар поза вуха. Жінка з дива кинулась навтьоки, він — за нею. Міністр тоді ліхтарню в руки, вийшов надвір і попросив:\n— Зроби так, аби цей палац пішов на дно, як мій колись. Чорнокнижник нехай плаває посеред озера на ліжку, а я хочу жити на батьківщині у такому палаці, до якого ведуть срібні мости із золотим поруччям.\nЛише сказав це, як Вітер вхопив його і дружину. А на ранок вони вже були у своєму палаці.\nЗайшов до палацу старий цар, втішився, святкувати свято наказав і зятеві корону передав.",
      "updateTime": 1486748726956,
      "updated": true
    },
    {
      "createTime": 0,
      "id": 30,
      "lullaby": false,
      "name": "Солдат і смерть",
      "text": "Прослужив солдат у царя тридцять три роки, і вийшла йому одставка. Дав йому цар три копійки, він і пішов собі. Йшов-йшов, аж перестрівають його три старці:\n— Сотвори, служивий, милостинку.\n— Нате.\nВийняв копійку і оддав. Трохи згодом перестрівають його ще три старці.\n— Сотвори, служивий, милостинку.\n— Нате.\nОддав другу копійку.\nПід вечір вже ще три старці просять:\n— Сотвори, служивий, милостинку.\n— Нате.\nОддав і третю копійку.\nІде та й думає, що це воно буде, що роздав останні три копійки. Аж ось ще йдуть три старці.\n— Сотвори, служивий, милостинку.\n— Нате.\nСкинув шинелю й оддав.\n— Ну,— кажуть старці,— чим тебе, служивий, нагородити, що ти з останнього милостиню сотворив? Проси у нас три просьби.\n— А що ж я,— каже,— буду просить? Як задумаю, щоб гроші в кишені були; щоб люльку не накладать і не закурювать, а як загадаю, щоб сама готова була; та щоб була торбинка така: я про що не подумаю, зараз щоб там і було.\n— Добре, служивий, іди собі з богом.\nОто сказали та й зникли, наче їх тут і не було. От солдат пройшов трохи. «Дай,— дума,— подивлюсь, чи не збрехали». Засунув у кишеню руку — так і витяг жменю грошей.\nСів ото спочивати, витяг люльку, аж вона вже й куриться.\n— Е,— каже,— і це добре.\nПокурив-покурив та так, не гасячи, у кишеню засунув, вона сама й погасла.\nДивиться — летить пара качок; він розшморгнув торбинку та:\n— А в торбинку!\nТак ті качки туди і загули. От приходить він у город, а в тому городі в багатого купця був дім такий, що у ньому ніхто не жив, бо там завелись чорти. Він до того купця:\n Що даси? Я,— каже,— можу вигнать чортів.\n— Як,— каже,— виженеш, я тебе до смерті догодую.\nОто нагодували його, напоїли, пішов він на ніч у той дім. Опівночі чує — щось стукотить-гримотить. Поміст лопнув, вилазить чорт.\n— Чого ти? — питає солдат.\n— Я тебе з'їм!\nСолдат торбинку розшморгнув та:\n— А в торбинку!\nЯк крикне, так той чорт туди і загув. Зашморгнув його там солдат та вже бив-бив. Давай той чорт проситись:\n— Пусти. Внукам,— каже,— і правнукам закажу сюди ходити.\nПустив його солдат.\nОт уранці повів він купця в дім, і стали там жить. А прийшлось тому солдатові вмирати, він наказує:\n— Покладіть зі мною безпремінно оцю люльку і торбинку.\nОто поклали йому те все, поховали його. Приходить він на той світ. Дивиться — пекло, він і убравсь туди. Зараз кілочки забиває, амуніцію свою розвішує.\n— Що,— питає,— горілка є?\n- Є.\n— Тютюн є?\n— Є.\n— Огонь є?\n— Є.\n— От рай, так рай!\nХодить по пеклі, муштрується.\nАж ось приходить той самий чорт, що він його на цім світі бив, та як побачив його, як заголосить:\n— Це ж той самий, що мене колись бив! Він нам і тут життя не дасть; треба його якось вижити.\nТак чорти вже й злякалися. Повиходили з пекла, а його там самого зачинили.\n— Що ж, братці, давайте мірятися: кому випаде — облупим того та шкуру на бочку натягнем, як на барабан, ударимо, то, може, він і вискочить.\nОт помірялись, облупили, якого випало, натягли шкуру, як ударять, а солдат:\n— Ах, в похід, в похід!\nЗа амуніцію та з пекла, а чорти вскочили та й заперлись там.\nОт ходить він по тому світу, ніде нема йому пристановища, аж стрічає його святий Петро.\n— Іди,— каже,— в рай, там тебе давно ждуть.\nПішов солдат, де там той рай у бога. Бог і поставив його коло свого палацу на варті. Ходить він, аж іде смерть. Солдат до неї:\n— Бабусю, чуєш? Ти це куди?\n— До бога, служивий.\n— За чим?\n— Та спитати, що мені на землі робити.\n— Почекай тут, я піду спитаю.\nПриходить перед бога.\n— Прийшла,— каже,— смерть, питає, що їй на землі робити.\n— Хай,— каже бог,— морить самих старих людей три роки.\nОт він вертається та й згадав:\n«А там же є у мене брати, вона і їх умертвить». Виходить та й каже:\n— Велів бог, щоб ти три роки самі старі дубки гризла.\nОт через три роки знов смерть іде до бога.\n— Пожди тут, я піду спитаю,— каже солдат. Приходить до бога.\n— Прийшла, боже, смерть, питає, що їй робити.\n— Скажеш, щоб три роки мертвила самих середніх людей.\nВін і роздумавсь:\n«Адже у мене там, може, племінники є». Вийшов та й каже:\n— Сказав бог, щоб ти три роки гризла самі середні дубки.\n— Спасибі, служивий,— та й пішла. Ото через три роки знову смерть прийшла, та така худа.\n— Спитай, служивий, що мені ще робити? Він пішов.\n— Прийшла, боже, смерть, питає, що їй робити?\n— Хай,— каже,— мертвить самих маленьких дітей.\nВін і згадав, що у нього є онуки, виходить та й каже:\n— Сказав бог, щоб ти ще три роки гризла самі молоді дубки.\nПодякувала смерть і пішла. Через три роки приходить, а солдат не угледів її, вона й проскочила сама до бога. Як прийшла, то й розжалілась, за що її бог голодом карає.\n— Це він тобі все набрехав! Піди його самого ще раз умертви.\nОт вийшла вона до солдата та й каже:\n— Подавай душу!\nА солдат розшморгнув торбинку та:\n— А в торбинку!\nВона у неї і вскочила. Він зашморгнув її там та й закинув у болото.",
      "updateTime": 1486748726956,
      "updated": true
    },
    {
      "createTime": 0,
      "id": 31,
      "lullaby": false,
      "name": "Про Пливунчика",
      "text": "Невелика хатина, у якій жив вугляр, находилася серед лісу.\n\nОдного разу зайшов у той ліс цар на полювання. Цілий день ходив по лісу і нічого не вполював. Вертатись додому було далеко, то і попросився до того вугляра на ніч.\n— Хатина наша, як бачите, дуже маленька. Та й жінка моя цієї ночі, май же, буде родити. Де ви тут ляжете, щоб переночувати,— не знаю,— звернувся вугляр до царя.\n— Я переночую хоч і на горищі,— відповів цар.\n— Ну, що ж! Нехай буде, як ви бажаєте,— погодився вугляр.\nВийшов цар на горище і ліг, щоб відпочинути. Та сон його не брав. Лежить він собі та й думає, як би тут ніч перебути.\nЧерез якийсь час дивиться цар крізь щілину і бачить, що у хаті світло. Біля стола стоять якісь баби. У кожної баби у руках горить свічка. Стоять ці баби навколо стола і ведуть мову про те, яку долю буде мати оця дитина, що тепер народилася у вугляревої жінки.\nОдна баба віщувала цій дитині добре життя. Інша баба віщувала, що ця дитина у житті буде бідувати. Третя баба говорила, що ця дитина много біди переживе, а після того буде мати добре життя.\n— Цей хлопець, що тепер народився,— говорила інша баба,— візьме собі за жінку ту дівчинку, яка родилася цієї ночі у жінки того царя, що зараз спить тут на горищі.\nКоли цар почув ці слова, то дуже розсердився і почав думати над тим, як би цього хлопця, що тепер народився у вугляревої жінки, погубити. Щоб він не женився на царській дочці. Бо це ж велика ганьба, щоби дочка царя вийшла заміж за вугляревого сина.\nВранці цар зійшов із горища, подякував за нічліг та й вернувся додому.\nПриходить цар у свою палату і чує — жінка його цієї ночі родила дівчинку. Тепер цар розповів своїй жінці, як він ночував у вугляра на горищі, і що вуглярева жінка тої ночі родила хлопчика, і коли цей хлопчик виросте, то візьме собі за жінку їхню дочку, яка теж цієї ночі народилася.\nПослухала цариця ці слова та й каже:\n— Я цьому не рада і не хочу, щоби моя дитина — царська донька — виходила заміж за вугляревого сина.\nІ домовились тепер цар і його жінка, що цього хлопчика, тобто вугляревого сина, треба погубити. Тоді цар послав свого слугу, щоб пішов до того вугляра, забрав від нього того новородженого сина і втопив у річці.\nПішов царський слуга до того вугляра, силою забрав від нього дитину і пішов у ліс. Там поклав дитину у кошик, засмолив цей кошик смерековою смолою, потім кошик з дитиною пустив у воду.\nІ поплив тепер маленький синок вугляра долі водою. Та плив він не довго. Скоро кошик доплив до того місця, де на березі річки жив один рибалка. І цей рибалка якраз тоді ловив рибу і побачив, що якийсь кошик пливе долі водою. Побіг за кошиком і виніс на берег, відчинив і очам своїм не вірить — у кошику маленька дитина. Дивиться далі — а це хлопчик.\nУ рибалки дітей не було, і він цій дитині дуже зрадів. Поніс до хати та й каже жінці:\n— Я найшов маленького хлопчика, що плив у кошику долі річкою. Ми його назвемо Пливунчиком. Доглянемо його, і на старість буде нам від нього поміч.\nЖінка рибалки дуже зраділа і доглядала дитину, як рідна мати. Та рік за роком швидко минали. Малий Пливунчик виріс у здорового і красивого парубка. Йому тепер вже було 19 років.\nТрапилося одного разу, що біля хати рибалки проїжджав цар на коні. Біля хати цар зупинився та й каже:\n— Ану, зашли сина, най ми принесе свіжої води.\nПочувши ці слова, рибалка крикнув на сина і каже:\n— Пливунчику, іди скоро і дай цареві свіжої води напитись.\nПарубок побіг і дав цареві напитися свіжої води. Напився цар води та й питає:\n— Скажи мені, чоловіче, чому твого сина звуть Пливунчиком?\nТепер рибалка розповів цареві, як він найшов на воді кошик, обмащений смолою, а в тому кошику був маленький хлопчик. А що кошик плив долі водою, то хлопчика назвали Пливунчиком.\nПочувши цю розповідь рибалки, цар почав догадуватись, що це, мабуть, той хлопчик, якого царський слуга кинув у воду.\nЗвернувся тепер цар до того рибалки та й каже:\n— Дозволь, чоловіче добрий, щоб твій син поніс моє письмо у царський двір і передав його моїй жінці.\n— Дуже вдячно! — погодився рибалка.\nІ написав цар своїй жінці письмо, конверт добре заклеїв і передав його вугляревому синові. Дав йому і свого коня, щоб парубок чимскоріше прибув у царський двір, а сам сів під дуба, щоб відпочинути.\nУ письмі цар написав своїй жінці, щоби царські слуги убили того хлопця, і коли він поверне додому, щоб хлопця уже не було серед живих.\nУзяв Пливунчик від царя письмо, сів на коня і вирушив у дорогу. Ідучи по дорозі, зайшов у один густий ліс. Перейшов через той ліс і вийшов на якесь широке поле, а на тому полі була одна маленька хатина, що стояла на курячій нозі.\nДень наближався до кінця, і надворі ставало темно. Бачить хлопець, а в хаті світло. Підходить ближче, а з хати йому навстрічу виходить стара баба. Це була одна з тих дев'яти бабусь, які були у хаті вугляра, коли він народився.\nІ питає баба хлопця.\n— Де ти ідеш, сину?\n— До царя йду, бабко! — відповідає парубок.— Несу письмо його жінці. Тільки не знаю, як туди добратися. Може, ви знаєте, бабко, де живе цар?\n— Сьогодні ти вже, сину, до царя не дійдеш,— відповіла баба.— Тепер ніч, надворі темно. Заходи до хати і у мене переночуєш. А завтра я тобі покажу дорогу до царя.\nПарубок погодився.\nУзяла баба і прив'язала коня до дуба, що ріс біля хати, потім коня нагодувала і напоїла та й хлопця завела до хати. Потім дала хлопцеві вечерю і уклала його спати.\nПливунчик був змучений довгою дорогою, то й заснув солодко.\nА коли баба бачила, що парубок спить твердим сном, то вийняла з його кишені письмо, відкрила його і прочитала, що цар написав.\nЖалко стало бабі того хлопця, що цар наказав його убити. Узяла вона те письмо та перемінила у ньому слова, і тепер уже у письмі стояло зовсім інше. Тепер у письмі мова йшла про те, щоби царська жінка дала заміж свою дочку за цього парубка, тобто за Пливунчика, і перед тим, ніж цар повернеться додому, щоби вона справила весілля. Потім баба це письмо добре заклеїла і поклала парубкові у кишеню.\nВранці парубок прокинувся, поснідав, сів на коня і вирушив у дорогу, котру йому показала бабуся.\nПриходить він у царський двір і передає цариці письмо. Узяла цариця письмо у руки, відкрила його і прочитала. Пливунчик був парубок здоровий і на вид красивий, і цариці та її дочці сподобався на перший погляд. Скоро потім цариця віддала свою дочку за Пливунчика заміж і зробила велике і гучне весілля. Поприїжджало у царський двір на весілля багато царів та королів з сусідніх держав.\nНезабаром вернувся додому цар і очам своїм не вірить, дивиться переляканий цар. Заходить у царський двір і питає свою жінку!\n— Що тут робиться? Я ж тобі писав, що маєш робити. А тут виходить зовсім друге.\n— Я робила все те, що ти приказав у своєму письмі,— відповіла цариця.\nЦар дуже дивувався, що як-то могло бути, що він таке написав. Він же писав, щоб парубка убити, а не одружити з його дочкою.\nУзяв потім цар те письмо від цариці і прочитав. Письмо було написане дійсно його почерком, і цариця зробила все те, що в тому письмі було написане. Не міг тепер цар нічого зробити. Однак він цим не заспокоївся, а думав над тим, як би того Пливунчика погубити.\nСкоро потім цар позвав Пливунчика до себе і дав йому завдання, щоб той приніс від Діда-всевіда три золоті волоси.\nЦар знав, що до Діда-всевіда ніхто не може дійти, бо кожний, хто туди хотів би добратися, то помре злою смертю. Бо у Діда-всевіда був такий великий жар.\nІ вирушив Пливунчик в дорогу. Йдучи так, приходить на одну велику гору, а тут уже й ніч почала наближатися. Дивиться — а недалеко біля дороги стоїть криниця.\nТут йому забажалося напитися свіжої води. Підходить до криниці і дивиться — а там ні краплі води нема. І озвалася до нього криниця людським голосом та й каже:\n— Ти з мене води не нап'єшся, бо вже десять років, як я висохла. І так мучуся без води. Та скажи мені, сину, де ти йдеш?\n— Я йду до Діда-всевіда по три золоті волоси. Мене цар посилає за тими волосами, щоби я їх приніс у царський двір,— відповів Пливунчик.\n— Іди, сину мій,— відповіла криниця.— Та будь добрий, запитай від Діда-всевіда, чому я висхла? Чому у мене вже десять років немає води.\n— Добре! Спитаю! — відповів парубок і пішов далі своєю дорогою.\nЙдучи далі, дивиться Пливунчик — на полі стоїть яблуня.\n«Це дуже добре! Зірву хоча б одно-два яблука і з'їм»,— думав тепер парубок. Підійшов ближче і дивиться — на яблуні немає ні одного яблука. Тепер чує — яблуня проговорила до нього людським голосом та й каже:\n— Не урвеш ти з мене, сину, ні одно яблуко, бо вже десять років, як на мені нема ніякого врожаю. А де ти йдеш, сину мій? — запитала його яблуня.\n— Мене цар послав до Діда-всевіда, щоби я приніс від нього у царський двір три золоті волоси.\n— Іди, сину мій,— відповіла яблуня.— Та будь добрий, запитай Діда-всевіда, чому вже десять років на мені немає ніякого врожаю.\n— Добре! Спитаю! — відповів Пливунчик і пішов далі своєю дорогою.\nНезабаром Пливунчик опинився на березі моря. Дивиться і бачить — якийсь дідусь перевожує у човні людей через море. «Що ж! Нехай і мене перевезе цей дідусь»,— думав собі Пливунчик.\n— Чи перевезете мене, дідику, через оце море? — звернувся він до дідуся.\n— А чому б і ні? Перевезу! — відповів дідусь.\nСів парубок у човен та й не втямився, як швидко опинився на протилежному березі.\n— А де ти йдеш, синку? — спитав його дідусь, коли Пливунчик виходив із човна.\n— Іду до Діда-всевіда по три золоті волоси. Мені цар дав таке завдання, щоби я йому приніс від Діда-всевіда три золоті волоси.\n— Іди, сину мій,— відповів дідусь.— Та будь такий добрий, запитай від Діда-всевіда, що мені робити. От я вже прожив сімдесят років. Уже далі робити не в силах, хотів би звільнитися від цього весла. Нехай вже хтось інший перевожує людей у човні через море. Та нема нікого, хто би від мене перебрав цю роботу. Спитай, сину мій, Діда-всевіда, що мені робити. Як звільнитися від цього весла?\n— Добре, дідику! Спитаю! — відповів Пливунчик і пішов далі своєю дорогою.\nІшов один день, ішов другий, аж на третій день переходить через одне велике поле. Довго йшов він цим полем, аж бачить — уже починає стемнюватись, наближається вечір. Раптом помітив на полі одну невелику хатину і попрямував до неї. Дивиться — а навстрічу йому йде якась стара бабуся.\nА ця бабуся — це була одна із тих дев'яти бабусь, котрі розмовляли у хаті вугляра про його долю, коли він народився.\n— Де ти йдеш, сину? — питає бабуся Пливунчика.\n— Мені цар дав завдання, щоби я йому приніс від Діда-всевіда три золоті волоси. От я й ходжу по світу, шукаючи того Діда-всевіда,— відповів Пливунчик.\n— Дідо-всевідо — це мій чоловік,— відповіла бабуся.— Заходи, сину, до хати, і я тобі дістану тоті три волоси.\nЙдучи до хати, Пливунчик звернувся до бабусі та й каже:\n— Бабко, я би хотів від вас щось запитати, чи можу?\n— Чому ні, сину, питай! — відповіла бабуся.\n— Йдучи дорогою, я бачив криницю, у якій не було ні краплі води. «Що воно таке? — думав я собі.— Яка ж це криниця, що в ній нема ні краплі води?» Потім чую — криниця до мене озвалася Людським голосом та й каже: «Узнай, сину мій, від Діда-всевіда, що мені робити, щоб у мене знову була вода. А то вже десять років минуло, як я мучусь без води».\nА коли я пішов далі, то по дорозі найшов одну яблуню, на якій не було ні одного яблука. І звернулася до мене ця яблуня, промовила людським голосом та й каже: «Узнай, сину мій, від Діда-всевіда, що мені робити, щоб я знову родила смачні яблука, як це було колись? А то вже більше як десять років, що на мені не вродилось ні одно яблуко. Узнай, голубчику, яка тому причина». Пообіцяв я, що виконаю її прохання та й пішов далі своєю дорогою.\nПотім, йдучи далі, дивлюся — а переді мною розляглось якесь море. Підійшов я ближче і бачу — на березі моря стоїть невелика хатчина, а біля неї на лавиці сидить один старий чоловік. «Де ти йдеш, хлопче?» — спитав мене цей дідусь. «Шукаю Діда-всевіда,— відповів я.— Цар дав мені таке завдання, щоб я йому приніс від Діда-всевіда три золоті волоси». «Як будеш у Діда-всевіда, то запитай від нього, будь добрий, доки я буду робити оцю роботу. Мені вже сімдесят років давно минуло, і я вже не в силах перевожувати людей через море. Просив я одного-другого, але ніхто не хоче перебрати від мене цю роботу. Спитай Діда-всевіда, що мені робити.»\n— Добре, сину! — відповіла бабуся. — Все це я узнаю від Діда-всевіда.\nПотім дала бабуся парубкові вечерю й розповіла про те, який Дідо-всевідо злий і порадила парубкові сховатися від Діда-всевіда під корито.\n— Ти сховайся під корито і не ворухайся. Та й щоб ти не спав, а пильно слухав, що буде Дідо-всевідо говорити. А як він повечеряє, то скоро потім ляже спати. І як він буде спати, то я вирву з його голови тоті три золоті волоси. Правда, я вирву їх не нараз, а по одному і буду кидати на корито. Дідо-всевідо буде уві сні говорити, і тоді на мої запитання про криницю, яблуню та того перевізника він дасть відповідь. Тільки будь уважний, сину, щоб ти зрозумів, про що він буде говорити.\nПісля цих слів Пливунчик забрався під корито і лежав там тихо, без найменшого шуму.\nСкоро потім прийшов додому Дідо-всевідо. А цей Дідо-всевідо — це було сонце. Зайшов Дідо-всевідо до хати, повечеряв та й каже бабі:\n— Слухай, бабо! Тут у хаті щось нечистим духом пахне! Тут є хтось чужий!\n— Це тобі так здається, діду,— відповіла баба.— Нікого чужого тут нема. Ти находився, наблукався по всьому світу, багато дечого нанюхав, то й тому тобі так здається. Краще лягай та виспися. Ти ж такий, бачу, змучений. Лягай і клади голову мені на коліна та спи.\nЗробив Дідо-всевідо, як баба казала, і скоро заснув. Тепер баба почала Діда-всевіда гладити по голові, шукати у волоссі, і при тому висмикнула з його голови один волос і кинула на корито, під яким лежав Пливунчик.\nДідо-всевідо уві сні закричав на бабу:\n— Що ти, бабо, мені мішаєш спати?!\n— Спи, діду, спи! Це тобі так здається,— відповіла баба.— А мені, діду, снився сон про тоту криницю, яка вже десять років стоїть без води. Що би з тою криницею робити, щоби у ній знову була вода?\n— Що з тою криницею робити — питаєш. Там, бабо, много роботи не є, — озвався уві сні Дідо-всевідо.— Нору до криниці, якою протікала вода, заткала одна велика жаба. Тоту жабу із нори треба взяти геть, і криниця знову наповниться водою. І вода буде ще смачніша, як була перед тим.\nПісля цих слів Дідо-всевідо знову заснув. Баба шукала й гладила його по голові і через якийсь час знову висмикнула з його голови один золотий волос і кинула на корито, під яким лежав Пливунчик. Знову Дідо-всевідо уві сні закричав на бабу:\n— Що ти, бабо, спати мені не даєш?! Що з тобою сталося, що ти така зла?!\nБаба й відповідає:\n Нічого, діду, нічого! Це тобі хіба так снилося! А мені то вже дійсно снився сон. Снилося мені про тоту яблоню, що вже десять років минуло, як ніякого плоду не дає. Що з тою яблунею робити, щоб вона знову приносила плоди так, як колись?\n— Що з тою яблунею робити — питаєш,— озвався у сні Дідо-всевідо.— Оту яблуню треба пересадити в інше місце. Бо довкола її коріння обвилася велика змія, яка не пускає, щоб яблуня родила. І як тільки ту яблуню пересадять на інше місце, то вона зразу оживе і знову появляться на ній смачні яблука.\nПісля цих слів Дідо-всевідо знову заснув. Баба знову почала Діда-всевіда гладити по голові і шукати в його волосах і через якийсь час висмикнула із його голови і третій золотий волос і кинула на корито, під яким лежав Пливунчик. Знову Дідо-всевідо уві сні закричав на бабу:\n— Що ти, бабо, насміхаєшся з мене і спати мені не даєш та ще й за волоси тягнеш?\n— Нічого, діду, нічого! Це тобі, мабуть, снилося. А мені то вже дійсно снився великий сон,— відповіла бабуся.— Мені снилося про того старого чоловіка, що перевожує в човні людей через море. Тому чоловікові уже сімдесят років давно минуло, і він вже не в силах робити далі ту роботу. І ніхто не хоче від нього цю роботу перебрати. Скажи, діду, що йому робити, щоб передати човен і весло комусь другому, щоб продовжав перевожувати людей через тото море?\n— Це, бабо, не така вже складна справа,— озвався уві сні Дідо-всевідо.— Коли буде той старий чоловік перевожувати когось через море, то нехай дасть тому весло, а сам нехай скочить на берег моря, тоді він звільниться від цієї роботи.\nСкоро потім настав день, Дідо-всевідо встав і пішов світити на світ. Пливунчик вийшов з-під корита, і баба передала йому тоті три золоті волоси та й запитала, чи він добре чув, що Дідо-всевідо говорив про криницю, яблуню і дідуся, що їздив на човні по морі. Пливунчик відповів, що він добре чув, що говорив Дідо-всевідо.\nПотім баба дала Пливунчикові одну пляшку і сказала, щоб він у тоту пляшку набрав води з тої криниці і щоб взяв яблука з тої яблуні. А тому дідусеві, що перевозить людей через море у човні, щоб пораду Діда-всевіда сказав тільки тоді, коли той дідусь перевезе його, тобто Пливунчика, на другий бік моря. Бабині слова Пливунчик добре запам'ятав. І, подякувавши бабі за її добросердечність та й за сніданок, пішов далі своєю дорогою.\nДійшовши до моря, бачить — навстрічу йому йде той дідусь, що перевожує людей через море у човні.\n— Чи був ти у Діда-всевіда, і що він тобі сказав в моїй справі? — питає Пливунчика дідусь.\n— Перевезіть мене, дідусю, на другий бік моря, то тоді вам скажу,— відповів Пливунчик.\n— Добре,— погодився дідусь.\nНезабаром Пливунчик опинився на другому боці моря, а тоді звернувся до дідуся й каже:\n— Коли будете перевозити ще когось на другий бік моря, то, не доходя до берега, дайте потримати весло тому, кого будете перевозити, а самі скочте на берег моря першим, і тоді весло залишиться у тої людини, і ви звільнитеся від цієї роботи.\nПодякував дідусь за цю пораду Діда-всевіда, і Пливунчик пішов далі своєю дорогою.\nЯк довго йшов, то важко сказати. Аж тут знову опинився біля тої яблуні, що вже десять років не приносила плодів.\n— Чи найшов ти, чоловіче добрий, Діда-всевіда, і що він тобі сказав про мене? — звернулася яблуня до Пливунчика людським голосом.\n— Діда-всевіда я найшов, і він сказав ось що: навколо твойого коріння обвилася велика гадюка, і тому треба тебе пересадити на інше місце. Як тільки тебе пересадять на інше місце, то ти знову будеш родити смачні яблука.\n— То пересади мене ти, чоловіче добрий, на інше місце, я буду тобі за це дуже вдячна,— просила тепер яблуня.\nПочувши ці слова, Пливунчик зразу взявся до діла. Гадюку, що була обвита навколо яблуні, убив, а яблуню пересадив на інше місце. Як тільки він це зробив, то на яблуні появилося повно яблук.\n— Візьми собі, чоловіче добрий, три яблука, і я буду тобі на помочі,— озвалася тепер яблуня до Пливунчика людським голосом.\nУзяв собі Пливунчик три яблука, подякував яблуні і пішов далі своєю дорогою. Через якийсь час опинився біля тої криниці, що уже більше як десять років не було у ній ні краплі води.\n— А що тобі казав про мене Дідо-всевідо? — запитала криниця Пливунчика людським голосом.\n— Дідо-всевідо казав, що твою нору заткала одна велика жаба. Цю жабу треба відти взяти, тебе вичистити, і буде в тобі знову така добра вода, як була раньше.\n— Дорогий сину! Візьми звідти тоту жабу і вичисти мене, буду ти на помочі,— просила криниця Пливунчика людським голосом.\nПочувши ці слова, Пливунчик зразу взявся до діла: криницю добре вичистив, а жабу, що там була, убив. І наповнилася криниця свіжою і чистою, як сльоза, водою. Потім Пливунчик взяв пляшку, що в нього була, нацовнив її тою водою і пішов тою дорогою, що вела у царський двір.\nТа тоті золоті волоси, що були у Пливунчика, так дуже світилися, що люде дивилися на це світло, як на якесь чудо.\nКоли Пливунчик вернувся у царський двір і цар побачив ці золоті волоси, то від того великого світла зразу осліп, а від страху помер.\nПрийшли тепер Пливунчикові на гадку тоті три яблука і вода, що була у пляшці. Узяв він одно яблуко, відрізав із нього маленький кусочок і поклав цареві у рот, і цар знову став живим. Потім намочив цареві очі тою водою, що була у пляшці, і цар знову бачив, як і раніше.\nЦар дуже був радий, що у нього такий добрий зять, що приніс йому три золоті волоси, а крім того, вернув йому життя і очі вилікував. І передав цар своє царство на Пливунчика. Одного разу звернувся він до Пливунчика та й каже:\n— А звідки була у тебе тота чудодійна вода і тоті яблука?\nПливунчик розповів йому, де дістав тоту воду і тоті яблука.\n«Піду я сам туди і принесу собі тої чудодійної води і яблук»,— думав тепер колишній цар. Як думав, так і зробив. Зібрався і пішов шукати тоту воду і яблука. Як довго йшов, то важко сказати, аж нарешті дійшов до тої криниці, що в ній була чудодійна вода. Криниця як побачила його, то зразу висхла. Підійшов він і дивиться — у криниці ні краплі води.\n— А чому в тобі немає води? — питає він криницю.\n— Вичисти мене, будь добрий, і буде в мені вода,— відповіла криниця людським голосом.\n— Ніколи я тебе не вичищу, не буду я свій одяг грязюкою мастити,— відповів колишній цар і пішов далі своєю дорогою.\nЧерез якийсь час дійшов він до тої яблуні. Коли яблуня його побачила, то зразу висхла. Підійшов він до неї ближче і питає:\n— А чому ти висхла, що немає на тобі ні одного яблука?\n— Пересади мене на інше місце, то знову будуть на мені яблука,— відповіла яблуня людським голосом.\n— Чорт мені до тебе, не буду я тебе пересаджувати. Ти вже й так висхла, то на тобі вже ніколи яблук не буде,— відповів він сердито і пішов далі своєю дорогою. Скоро потім дійшов він до моря. Дивиться — у човні сидить один старий дідо\n— Перевезіть мене, діду, на другий бік моря,— звернувся він до діда.\n— Добре! — погодився дідо.— Сідайте, я вас перевезу.\nУзяв дідо весло і жене човен на другий бік. Поплив човен до середини моря. Тут дідо дуже був уже змучений, то й звернувся до колишнього царя і каже:\n— Візьміть оце весло і попробуйте хоч мало погнати човна, бо я вже дуже уморився.\nУзяв він від діда весло і почав гнати човна, а дідо йому показував, як гнати і куди повертати веслом. Коли дідо бачив, що човен наближається до берега, то вискочив із човна на берег, а його з веслом залишив у човні.\nІ як почав колишній цар гнати того човна по морі, то, може, і по сьогоднішній день це робить.\nТак дідо звільнився від тої роботи, а Пливунчик, вуглярів син, так довго царював у тій державі, аж поки не помер.",
      "updateTime": 1486748726956,
      "updated": true
    },
    {
      "createTime": 0,
      "id": 32,
      "lullaby": false,
      "name": "Зимова казка",
      "text": "— Посуньтеся, сестрички,— сказала молоденька сосонка і розправила свої віти.\nВона сказала це ласкаво й привітно, їй було приємно, що кожної весни на ній виростають світлозслені молоді пагінці, ніби свічечок хтось понаставляв. Але сестри-сосни, що росли навколо, незадоволено забурмотіли:\n— Ну, от іще. Нам і самим місця мало. І чого його так розростатися.\nМоже, вони просто заздрили, що сосонка така гарна, найкраща серед них виросла, що в неї так рівненько, ніби драбинкою, а з усіх боків ростуть густі зелені віти. А може й справді їм було надто тісно.\n— Кра! Кра! — закрякала ворона. — Чого ви сваритесь? Однак у вас у всіх посохнуть віти, і ви залишитесь з голими стовбурами. Подивіться на своїх бабусь!\nСтарі сосни стояли з високими-високими, але голими стовбурами, і лише десь там угорі зеленіли їхні волохаті голови.\nТа ворона, хоч і довго жила й багато бачила, завжди крякала щось неприємне. Її не хотілося слухати. Хай собі сідає на тих високих соснах, а сосонці приємніше було, коли до неї прилітали маленькі червоні пташки і співали їй веселі пісні про те, яка вона красуня і як вони люблять її густі віти, де можна заховатися.\nА ще її любив зайчик. Отой веселий сірий пустун-заєць, що завжди шкодив у лісі, а потім прибігав ховатися до неї. Він, навпаки, був дуже задоволений, шо вона так розросталася. А ще її полюбила одна маленька дівчинка. Познайомилася сосонка з дівчинкою в той самий день, що і з зайчиком.\nОбоє вони гуляли — дівчинка і зайчик — і злякалися одне одного. Дівчинка раніше ніколи не бачила зайця. Вона подумала: а може, то вовк женеться за нею,— і заховалася мерщій за густу сосонку. А зайчик подумав, шо то мисливець іде, і теж заховався за ту ж сосонку, тільки з другого боку. Сосонка обох їх бачила і обох заховала.\n— Яка ти гарна, сосонко! — прошепотів зайчик. — Я завжди до тебе прибігатиму.\nІ тихенько втік.\nА за дівчинкою прибігли дорослі.\n— Дивіться, яка гарна сосонка,— мовила дівчинка, коли побачила своїх і вже перестала боятись. - Я хочу її до себе на ялинку.\n— Добре! Добре! Ходімо! — сказали дорослі.\nІ з того часу сосонка все думала — як це її можна взяти на ялинку. Адже ялини ростуть там, на горбку, великою купою. У них так само тісно, як і тут.\nІ їй ставало дуже сумно. Чому це коріння її міцно вгрузло в землю і вона не може перейти хоча б на ту полянку, де влітку завжди цвітуть квіти? Всі бачили б тоді, яка вона красуня. Вона заздрила пташкам, що можуть літати, де хочуть, і бачать стільки цікавого Вона заздрила зайчикові, що стрибав по всьому лісі.\n«Марно загине моя краса», думала сосонка.\nА тут ще ворона крякала:\n— Замерзнете. Померзнете. І ти, зайча, все бігаєш, все гасаєш, про зиму не дбаєш. Кра! Кра! Краще вже, як я: влітку — на дачі, взимку — у місті.\nІ от усі ворони відлетіли. Листя з дерев давно вже опало і розвіялося вітром. Тільки сосни та ялини стояли зелені. Їхні голочки не боялися морозів.\n«Убере мене сніжок,— думала сосонка,— буду я ще краща. Тільки хто мене побачить? Знову пташки та зайчик хвалитимуть мене. Але ж це я чула вже багато разів».\nайчик теж чекав снігу. Прокидається він якось, а на ньому щось біле лежить. Зажмурився зайчик, а воно, біле, падає та й падає.\n«Оце і є сніг! — подумав він. — Добре було б ще поспати, але треба пошукати чогось на сніданок». І він виліз із своєї ямки.\nГасав, гасав зайчик по лісі, крім одного корінця, нічого не знайшов і раптом почув, що за ним хтось женеться. Оглянувся зайчик, а на снігу від його лапок сліди.\n«Отаке! — подумав він. — Та це по моїх слідах кожен мене знайде. Треба мерщій ховатися».\nІ правда, бігла по зайчикових слідах руда лисиця, така ж голодна, як і він. Закружляв зайчик по лісі петлями, петлями та швидше до сосонки і кричить їй:\n— Ой рятуй мене з біди,\nЗамети мої сліди.\nХай лисичка не почує.\nДе сьогодні я ночую.\nЗасміялася сосонка, похитав вітер її вітами, замела вона сліди, заховала зайчика.\nСидить зайчик, тремтить, а як лисиця побігла геть, каже:\n— Мила сосонка! Ти найкраща з усіх у лісі.\nСосонка усміхнулася, а сестри ще дужче стіснили її віти.\n— Посуньтеся, сестрички,— просила вона. Але вони заздрили їй і не давали місця.\nТут саме проходив дідусь, що доглядав цей ліс.\n— Дуже їм тут тісно,— сказав він. — Ану, зрубаю я оцю молоденьку на ялинку внукам.\nЧервоні пташки жалібно защебетали, коли побачили, що їхню сосонку рубають, а зайчик був десь далеко і не бачив, а то б він, напевне, заплакав.\nУже три дні сосонка стояла в кімнаті, і три дні багато дорослих людей прикрашали її. Як це було приємно! Сосонка розкинула своє віття широко, як хотіла, і на кожній гілочці висіло безліч іграшок, блискучих, як зірки, що сяяли вночі над лісом, і веселих, як пташки. На ній і зараз сиділи пташки, тільки вони були якісь дивні — не співали і не розмовляли. Навіть не відповіли, коли сосонка спитала їх тихенько:\n— Чи ви не з нашого лісу?\nА ще сніг, який поклали на віти, був зовсім не холодний і не танув, і люди казали: «Дайте ще білої вати», і клали цей дивний сніг.\n— Тепер треба дощу,— сказав хтось. Сосонка хотіла сказати, що тепер зима і дощу не буває, але у людей був інший дощ — золотий і не мокрий,— просто тоненьких павутинок понакидали на голочки.\nДалі було ще краще. Вгорі повісили справжню зірку. Як це її люди дістали з неба?\n«Яка я гарна,— думала сосонка. — Коли б мене побачили такою в лісі і пташки, і зайчики, і всі дерева. А вітер, мабуть, ніколи не відлітав би від мене. Яка я щаслива!»\nДвері відчинилися, і в кімнату вбігла дівчинка. Яка радість! Та сама дівчинка, що ховалася за сосонку від зайчика. Дівчинка закричала:\n— Ой, яка чудова!— застрибала навколо і заспівала:\nЯ покличу всіх дівчаток,\nВсіх дівчаток і хлоп'яток.\nБудем гратися, співати.\nКруг ялинки танцювати.\n— Я сосна, а не ялинка,— хотіла сказати сосонка і пояснити, що вона краща й густіша за ялинку, а голочки і в неї такі ж самі, навіть довші. Але не встигла, бо раптом засвітили на ній багато свічечок,— рожевих, червоних, жовтих, зелених,—і в кімнату вбігли діти. Вони взялися за руки, танцювали і співали:\nМи зібралися на свято.\nВсі дівчата і хлоп'ята,\nІ ялиночка прийшла,\nПодарунки принесла.\nАж тут хтось постукав у двері і в кімнату ввійшов... Ой, сосонка відразу впізнала його — її лісовий дідусь з торбинкою в руках.\n— Дід Мороз! Дід Мороз прийшов!— закричали діти, бо в нього була така ж довга біла борода, як і в діда Мороза під ялинкою.\n— Ні, це мій справжній дідусь,— образилась дівчинка і кинулась до нього на шию.\n— А що я тобі приніс! — сказав дідусь і розв'язав торбинку, а звідти вистрибнув живий зайчик.\nВін злякано глянув на всіх і раптом побачив сосонку, свою любу, рідну сосонку, що завжди рятувала його. Він кинувся до неї, заховався під нижнюю гілку, на якій лежав сніг, що не танув, і сиділи пташки, які не співали, і за своєю звичкою звернувся до сосонки:\n— Ой, рятуй мене з біди!\n— Як ти потрапив сюди?— спитала сосонка. — Не бійся, тут усі такі хороші.\n— Ох, — зітхнув зайчик,— вчора за мною гналося стільки мисливських собак. Я бігав по всьому лісі зовсім знесилений і прибіг заховатися до тебе, а тебе не було, сестри твої не схотіли мене заховати, і я впав непритомний. На шастя, мене підібрав наш лісовий дідусь і приніс сюди. Але яка ти гарна, і всі гарні, і як у вас весело!\nСправді, було дуже весело, і всі діти годували зайчика пряниками й цукерками. А коли він схопив з гілки лялькову моркву і скривився, бо вона ж була лялькова, дівчинка принесла йому справжню моркву, і він весело захрумтів. Сосонка сміялася, зайчик сміявся, і всі діти сміялися.",
      "updateTime": 1486748726956,
      "updated": true
    },
    {
      "createTime": 0,
      "id": 33,
      "lullaby": false,
      "name": "Квітень в гостях у березня",
      "text": "Колись давно покликав березень квітня до себе в гості. Квітень поїхав возом, а березень заходився та такого наробив, що мусив квітень додому повернутися: сніг, мороз, завірюха! – не можна возом їхати.\nНа другий раз знов поїхав квітень до березня в гості, та на цей раз уже не возом, а саньми. Березень пустив тепло, сніг розтав, річки розлилися, - знов мусив вернутися квітень.\nЗійшовся квітень з травнем і скаржиться:\n- Скільки вже разів зриваюсь їхати до березня в гості, та ніяк не доїду – ні возом, ні саньми. Поїду возом – зробиться зима така, що й осі пообмерзають, і колеса не крутяться, поїду саньми – теплінь така стане, що ні возом, ні саньми.\nА травень і каже:\n- Я тебе навчу, як доїхати. Зроби так: візьми воза, сани й човен, то тоді, певне, доїдеш.\nПослухав квітень і, діждавшись слушного часу, зробив так, як порадив травень. Їде саньми, а санях воза й човен везе. Березень дав тепло, і сніг розтав. Тоді квітень кладе сани й човен на воза і таки далі їде. Став знову мороз і сніг – квітень знов поскладав човен і воза на сани. Далі розтав сніг, розпустило скрізь річки, і не можна їхати ні саньми, ні возом. Тоді квітень склав на човен сани й воза і поїхав ще швидше по воді.\nПриїхав до березня в гості, що той і не сподівався. Здивувався березень та й питає:\n- А хто тебе навчив, як до мене дістатися?\n- Та, спасибі йому, травень порадив, як їхати.\nБерезень і каже тоді:\n- Зажди ж ти, брате, я ще тобі дам про себе знати!\nТо від цього й тепер часто в травні березневі морози бувають, бо березень і досі сердиться на травня.",
      "updateTime": 1486748726956,
      "updated": true
    },
    {
      "createTime": 0,
      "id": 34,
      "lullaby": false,
      "name": "На пасіці",
      "text": "Діти по черзі гостюють у Михея Хомича. Сьогодні в лісництві Іванко. Знову пасічникує. Хоч надворі й тепло — тиждень стоїть бабине літо, однак бджоли вже не кружляють так весело, як улітку. Повагом виповзають з льотка, важко піднімаються й летять до лісу: там іще цвітуть квіти.\nЛісник знімає з крайнього вулика дашок. Бджоли стривожено гудуть, враз обліплюють його пальці, та пасічник на це не зважає, звик, а Іванко ховає руки в кишені. Обличчя його під маскою — тепер бджіл нічого боятись.\nМихей Хомич виймає з вулика рамку, показує Іванкові бджолу з довгастим черевцем.\n— Матка! — промовляє з повагою. Іван уже знає, що саме завдяки матці у вулику народжуються нові бджоли. Лісник поставив рамку на місце, вийняв другу, третю... У сотах мед золотиться, по них повзають бджоли, не звертаючи уваги на те, що пасічник витягує їх на світло.\n— Дивні які,— промовив Іванко.— Не нападають, як ось ті, що по руках лазять.\n— Бо ніколи їм. Це робочі бджоли. Зайняті переробкою та пакуванням меду на зиму. Повні чарунки вони закривають воском, немовби консервують. А ті, що нападають, особливі бджоли, їхнє призначення — охороняти вулик від ворогів.\n— Чому ж тоді вони зовні всі однакові?\nМихей Хомич поставив на місце останню рамку. Опустив дашок.\n— Справа в тому, Іванку, що бджола за недовге своє життя встигає побувати в різних ролях: щойно народившись, чистить старі чарунки, тоді годує матку та личинок, невдовзі стає приймальницею корму, потім прибирає вулик і чистить інших бджіл (бачиш, які вони всі охайні!), далі переходить у будівельники, сторожує вулик і нарешті — літає за взятком. Крилатий період у житті бджіл короткий — лише кілька днів...\nІванко підняв маску, і на самісінький кінчик його носа відразу сіла бджола. Хлопець злякано закліпав віями.\n— Не бійся,— заспокоїв його лісник.— Це трутень од бджіл ховається.\n— А навіщо?\n— Бо восени бджоли виганяють трутнів з вуликів, а якщо ті дуже упираються, то бджоли відрізують їм крила... А тепер давай заглянемо до інших вуликів. Не за горами й зима, то треба, щоб у бджіл всього було вдосталь.",
      "updateTime": 1486748726956,
      "updated": true
    },
    {
      "createTime": 0,
      "id": 35,
      "lullaby": false,
      "name": "Де ховається літо",
      "text": "Свого приятеля Олежка я називаю маленьким другом. А він мене — великим другом. Зустрічаємось ми лише влітку, коли приїздимо в село.\nОлежко любить ходити зі мною до озера. Ми сидимо в траві и мовчки дивимося на сріблястих заичиків. Вони весело скачуть по воді. А в тиху погоду стежимо за хмарами. І за тими, що глибоко-глибоко в озері, і за тими, що високо-високо в небі.\nЯкось ми сиділи на березі й дивилися на воду. Просто так дивилися. Сонце вже не пекло. День стояв такий прозорий, що здавалося: загукай — і повітря задзвенить, як трамвай на рейках.\n— Наближається осінь,— сказав я.\n— І ми знову розлучимося? — запитав Олежко. Запитав так, що я зрозумів: йому не хочеться зі мною розлучатися.\n— Так. До наступного літа.\nБілі хмари поволі пливли по голубому небі. Ми дивилися на них і сумували. З ними в далекі невідомі краї відпливає тепле літо, а натомість приходить осінь. І вона розлучить нас з Олежком. Раптом з-за високих осокорів гордовито випливла така чудернацька хмара, що я з моїм маленьким другом так і втупилися в неї очима. Освітлений сонцем бік хмари був біліший за сніг. А другий бік — темний та похмурий. Мабуть, там ховалася осінь.\nВеликі сині очі Олежка також мінилися, ніби ота хмара. То світлішали, то смутнішали.\n— Я хочу на хмару,— несподівано сказав Олежко і з надією глянув на мене.— Я знаю: там ховається літо.\n- Я теж хочу,— відповів я. Бо й мені хотілося побачити, куди хмара забирає літо.\nАле ж як дістатися до хмари? Олежко зітхнув. Зітхнув і я. Ми посиділи мовчки, сумуючи, що хмара забирає від нас літо.\nПотім Олежко ще раз глянув на мене і сказав:\n— Давай підемо до неї в гості.\n— До кого? — не зрозумів я.\n- Як до кого? До хмари,— мало не образився Олежко, що я такий нездогадливий.\nЯ подумав і згодився. Справді, чому б не сходити в гості до хмари і не побачити, де вона ховає осінь?\n— Ми йдемо в гості до хмари! — заплескав Олежко в долоньки.— Ми йдемо в гості до хмари!\nІ ми почали міркувати, як добратися до тієї Великої Хмари. Думали довго. Я нічого не міг вигадати. А тим часом Велика Хмара пливла над садами, і її сонячний бік так сяяв, що ми примружували очі. Водночас темний бік хмари ставав ще темніший. За хмарою по землі бігла холодна тінь. То йшла осінь.\nПершим озвався Олежко.\n- Давай заберемося до неї по драбині,— запропонував він.\n— Авжеж,— радісно погодився я. Справді, на чому ж добиратися на Велику Хмару, як не по драбині?\nЯ приніс драбину, що лежала за будиночком. По ній я завжди лазив на дах, коли треба було лагодити покрівлю, або діставав з найвищих гілок груші, яблука чи горіхи. Але я і не подумав, що драбина виявиться такою куцою і не дістане до Великої Хмари.\n— У мене також є драбина! — згадав Олежко.— Ми її доточимо до твоєї і легко дістанемося до Великої Хмари.\nАле й моєї та Олежкової драбин було замало. Тоді ми взяли ще й драбину сусіда, а потім ще в кількох сусідів. Отож позносили багато-багато драбин, але до Великої Хмари нам так і не пощастило дістатися. Трішечки-трішечки не дістали. Ось скілечки.\nХмара поволі пливла собі, то виблискуючи білим боком, то насуплюючись темніш. Ніби сердилася на нас. Або глузувала, що ми такі нетями — ніяк до неї не доберемося.\nОлежко зажурився. Йому дуже хотілося в гості до Великої Хмари. І мені теж хотілося. Але драбин більше не було. Тоді я запропонував:\n— Давай-но виберемося на вершечок усіх драбин. Потім я посаджу тебе собі на плечі, і ти дістанеш до Великої Хмари.\nОлежко зрадів. А потім замислився:\n— А як же ти? — спитав він.\n— Я почекаю, доки ти гостюватимеш у Великої Хмари та довідаєшся, куди вона несе літо.\nОлежко знову замислився:\n- Але ж і ти хочеш до Великої Хмари, щоб побачити, де ховається літо? — запитав він.\n— Хочу,— відповів я.\nОлежко замислився ще більше. Аж носа зморщив.\n- Я побуваю в гостях у Хмари,— сказав він,— а ти не побуваєш. Як же після цього ми будемо дружити?\n- А ми зробимо так, знайшов я вихід.— Я тебе зі своїх плечей підсаджу на Велику Хмару, а ти там попросиш у Хмари ще одну драбину і спустиш її до мене, щоб і я вибрався.\n— Так і зробимо! — зрадів Олежко.\nМи вибралися на вершечок довгої-предовгої драбини, яка складалася з багатьох маленьких драбин. Ще трішечки — і ми нарешті дістанемося до Великої Хмари. Я підсадив Олежка собі на плечі, потім підняв його вгору на витягнутих руках.\n— Хапайся за Хмару! Міцніше! — голосно закричав я, бо вітер перехоплював подих.\n— Н-не можу... мало не плачучи, відказав Олежко.\nЯ глянув угору і побачив, як Олежкові руки тягнулися до Хмари, хапали її за темні кучері, але вона вислизала з його долонь. А на мене знову падали холодні краплини.\n— Може, Велика Хмара сердиться, що ти смикаєш її за косу? — спитав я.\n— То вона плаче, що ми ніяк не можемо прийти до неї в гості, — пояснив Олежко.\nХмара тим часом пропливала над нами, а на землю, на озеро, на сільські хати й дачні будиночки лягала від неї велика холодна тінь, накрапав осінній дощ.\nМи швиденько спустилися додолу, перенесли наші драбини аж за село на луки, щоб перейняти Хмару, і знову подерлися вгору. Але й цього разу Олежко зміг дістати лише пухнастого хвоста, який зразу ж розтанув у його долонях, залишивши вогкий слід. Ми зажурилися. Олежко жалісливо поглядав на мене. Ніби це він був винен, що ми не побували в гостях у Великої Хмари. А я нічим не міг зарадити.\nТим часом вітер гнав Велику Хмару далі й далі, і холодна тінь на землі дедалі ширшала.\nТа ось над головою загув Літак. У небі над селом пролягала його дорога. У різні міста й далекі краї. Олежко замахав руками.\n— Агов, Літаче, візьми нас до Великої Хмари! Нам дуже треба піднятися до неї в гості! Ми хочемо знати, де ховається літо! Літак безтурботно продовжував густи.\n— Так он який ти? — насварився Олежко.— Ось я не пущу тебе літати над нашими садами. Отоді знатимеш!\n— Гаразд,— буркотливо озвався Літак.— Хоч мені й не слід звертати з дороги, але я візьму тебе, якщо тобі так хочеться побачити, де сховалося літо.\nОлежко заплескав у долоні.\n— Сідай хутчій,— квапив Літак.\n— А мій великий друг? — раптом зупинився Олежко, глянувши на мене.\n— Твого друга взяти не можу,— співчутливо помахав крилами Літак.\n— У мене всі місця зайняті. Ти маленький і легкий, тебе можна примостити у куточку. А твого друга — ні, бо він великий і важкий.\nОлежко дивився на мене печальними очима. Були вони вже не сині, а темні, як Хмара вгорі.\n— І чому ти не маленький? — сказав Олежко.— Ми б разом полетіли на Літаку в гості до Великої Хмари.\n— Вирішуй, та швидше! — підганяв Літак.— Я не маю часу чекати!\nОлежко махнув рукою, мовляв, лети собі, а тоді подумав і спитав мене:\n— Коли б ти був маленький, то в мене не було б великого друга? Так?\n— Не було б,— згодився я. Бо справді, коли б я був маленьким, то не міг би одночасно бути й великим.\n— І ми б не сиділи з тобою на березі озера?\n— Не сиділи б,— підтвердив я.\n— І не побачили б Велику Хмару?\n— Авжеж. Як би ми її побачили, коли о не сиділи на березі?\n— І нам би не захотілося побачити, де ховається літо?\n— Атож, не захотілося б, якби ми не сиділи вдвох на березі і не побачили Великої Хмари.\n— Завтра ми знову прийдемо сюди,— вирішив Олежко.— Може, Велика Хмара пливтиме нижче, і ми з тобою обов’язково побуваємо в неї в гостях і побачимо, де ховається літо.",
      "updateTime": 1486748726956,
      "updated": true
    },
    {
      "createTime": 0,
      "id": 36,
      "lullaby": false,
      "name": "Чи далеко до осені",
      "text": "Лелека живе на старому в’язі. З лелечихою і лелеченятами. Прибігають до в’яза Тарасик, і Гриць, і Миколка, й Тетянка.\nВитанцьовують під в’язом і гукають:\n— Лелеко, лелеко, до осені далеко?\nЛелека, нагнувши дзьобату голову, незмигливо дивиться на дітей. А потім починає клекотати. Про що він клекоче? Спробуй розбери.\nЛелека і лелечиха враз знімаються і летять на луги, до Десни. Лелеченята топчуться в гнізді, перебирають цибатими ногами, але злетіти не наважуються.\n— Лелеко, лелеко, до осені далеко? — знову прибігають до в’яза діти.\nЛелека й лелечиха заклопотані. їм ніколи відповідати. Вони щось говорять до своїх лелеченят, а потім беруться штовхати їх на край гнізда.\n— Ой, вони ж розіб’ються! — злякано шепоче Тетянка.\n— У них же крила є! — заспокоює її Тарасик.\nЛелечата, неохоче відірвавшися від гнізда, злинають у небо. Плавно летять над садом, над городами, туди, де голубіє річка. А за ними — старі лелеки.\nДіти полегшено зітхають і весело галасують.\nІдуть дні за днями. На зеленому човні пропливає літо.\n— Лелеко, лелеко, до осені далеко? — виспівують під в’язом Тарасик, Гриць, і Миколка, й Тетянка.\nТиша. У гнізді порожньо. З в’яза зривається жовтий листочок кружляючи в повітрі і поволі опускається на землю.",
      "updateTime": 1486748726956,
      "updated": true
    },
    {
      "audioUrl": "http://kazku.novi-drova.com/audio/id_37.mp3",
      "author": "Оксана Кротюк",
      "createTime": 0,
      "id": 37,
      "imageUrl": "https://docs.google.com/uc?id=0B6q3ecSsA9Vxc0RUNHJEbHdla1U",
      "lullaby": false,
      "name": "Чорне море і синій кит",
      "text": "Грають в морі сині хвилі,\nЗ піни гребені в них білі.\nА в небесній височіні\nХмари плинуть білопінні.\nЦе ж яка краса на світі!\nСкільки сонця і блакиті!\nІ великий синій кит\nНіжно дивиться на світ.\n\nТа коли неждано хвилі\nПіднімають гриви білі,\nІ вітрисько без упину\nКотить збурену лавину,\nТо великий синій кит\nХмуро дивиться на світ.\nВін бурчить тоді сердито,\nЩо не хоче в морі жити.\n\nЄ в природи свій порядок,\nАле кит йому не радий.\nТож безкрає й неозоре\nВін задумав випить море.\n\nВсі дельфіни й кашалоти\nЗакричали: «Що ти! Що ти!»\nА засмучені акули\nЛиш докірливо зітхнули.\nКит же взявся за своє:\nБ’є хвостом і воду п’є.\n\nТут пішла по морю чутка,\nЩо воно зміліє хутко.\nВ морі ставсь переполох,\nТільки й чути «Ох!» та «Ох!»\n\nРиби всі заметушились,\nЗаметляли, завертілись\nВ глибині й на мілині,\nЙ на самісінькому дні.\n\nІ омару черепаха\nПожалілась, бідолаха:\n«Я в цім морі триста років,\nТут на дні завжди був спокій.\nХто ж  це море замутив?\nХто це ґвалт тут учинив?»\n\nЇй омар – великий рак –\nВідповів: «Тут щось не так..»\nЙ сам, задкуючи, із ляку\nВліз під камінь, неборака.\n\nА вугор? Цей мандрівник\nВмить кудись із моря зник.\n\nКраби ж так по дну біжать,\nЩо аж клешні їм дрижать.\n\nВсі медузи як одна\nТеж спустилися до дна.\n\nА налякані кальмари\nДружно збилися в отари,\nПирснули своє чорнило\nЙ море синє почорніло.\n\nОх і кит, мастак проворний!\nЧерез нього море Чорним\nСтало зватися з тих пір.\nХочеш вір, а хоч не вір.\n\nЩо ж було з самим китом?\nМав він клопіт з животом.\nЙ дотепер йому ще сором,\nЩо хотів був випить море.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_38.mp3",
      "author": "Оксана Кротюк",
      "createTime": 0,
      "id": 38,
      "imageUrl": "https://docs.google.com/uc?id=0B6q3ecSsA9VxTjZkUUY0VVVfTkU",
      "lullaby": false,
      "name": "Чужа слава",
      "text": "У сусідстві з лисячою норою в чагарях звив гніздо соловейко. І так витьохкував, так виспівував, що лисицю стали завидки брати.\n– Ти диви! Дрібне, сидить десь там у чагарях, що й не видно його,   – і отак гарно виводить! Може, хоче слави на весь ліс зажити? А нащо ж йому та слава? Як кому її бракує, то це мені. Бо ж про мене, сердешну, тільки лихе й говорять. Я їм і скупа, й підступна, й хитра… Яка тільки неправдонька в світі є, всю її на мене й горнуть. З чагарів однак не видно, хто співає. То піду по лісі й казатиму, що то я. Хай  мене хоч за це шанують.\nСказано – зроблено. Іде лисиця лісом і кожного стрічного питає, чи не чув він ніжного співу з тернини.\n– Як же не чути, – одказують і зараз спів той усіляко хвалять.\n– То це ж я ! Я, – каже лисиця, – так співала.\nЗвірі дивом дивують: де ж це чувано, щоб лисиця та й так співала!\n– А це в нас родинне, – манірно промовляє руда. – Хіба не пам’ятаєте моєї мами? Вона була співачкою…– як би то сказати? – на всю губу. А бабуня? Бабуня виводила так, що з лісу пішли геть усі птахи. У такій родині, погодьтесь, мені було в кого вдатися.\nЗвірі не дуже вірили в лисячі побрехеньки, але перечити не насмілювались. Кожен остерігався якоїсь пакості від рудої. А вона, марної слави шукаючи, хвалилася без упину й неправду в лісі множила. Тривало це так довго, що лисиця зрештою й сама у власну брехню повірила. А відтак вирішила, що окрім слави ще й добру вигоду може взяти.\nСпостерігши кілька разів, як трепетно й ніжно творить свою пісню маленький соловейко, лисиця подалася до села. Вона була певна, що коли заспіває під повіткою, то звідти, зачаровані її голосом, враз вийдуть усі кури, качки й гуси. А як пощастить, то ще й індики. Себто сніданок, обід, полуденок і, може, навіть вечеря.\nДоступившись до повітки, лисиця пригадала собі солов’я. Тоді склала граційно лапки, виструнчила хвоста, заплющила очі й, тягнучи догори морду, пронизливо заскавчала.\nЗачувши це, з хати вийшов господар і хапнув руду. Отак-то нажилась лисиця з чужої слави.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_39.mp3",
      "author": "Оксана Кротюк",
      "createTime": 0,
      "id": 39,
      "imageUrl": "https://docs.google.com/uc?id=0B6q3ecSsA9VxVXc3OXdWSE8xc3c",
      "lullaby": false,
      "name": "Найкраща земля",
      "text": "Бідкався ослик\nМамі і тату:\n– Як же то прикро –\nНе вміти літати!\nМрію побачити\nЯ з височіні\nГори блакитні,\nПереліски сині,\nЛуки барвисті,\nІ річку, і поле,\nРідну леваду\nІ все, що довкола.\nКажуть, на світі\nКраїн є багато.\nКажуть, життя в них –\nСправжнісіньке свято.\nТа як в чужинські \nКраї помандруєш,\nЗараз же рідне,\nСвоє поцінуєш.\nСерцем тоді\nТи побачиш здаля,\nДе в білім світі\nНайкраща земля.\nЯ ж зрозуміти\nНе можу ніяк:\nСправді це так,\nА чи зовсім не так?\nЩоб таємницю\nТих слів розгадати,\nХай би там що – \nЯ навчуся літати.\nІ заповзявся,\nІ заходився!\nСпершу у сойки\nВін довго учився.\nПотім синиця\nПоради давала,\nЙ спритна сорока\nЛітати навчала.\nДосвідом щедро\nДілились чижі,\nГорлиці, вивільги,\nДятли, стрижі.\nНавіть ворона,\nВзявшись у боки,\nГордо й поважно\nДавала уроки.\nДивлячись в небо\nЗ ранку до ночі,\nОслик томив собі\nГолову й очі.\nВже і на луках\nУчився літати,\nВ полі, на вигоні\nІ біля хати.\nВ балці старався,\nВ зеленім яру.\nЛедь не влетів\nУ борсучу нору.\nІ хоч наука була\nЧимала,\nОслику втіхи\nВона не дала.\nАж нагодилася\nЗ лісу сова.\nІ прорекла вона\nМудрі слова:\n–   Копита не крила,\nІ ослик не птах.\nНіхто ще не бачив\nОсла в небесах.\nУпертість похвальну\nТи виявив. Втім,\nЦя істина здавна\nВідома усім:\nХоч зблизька дивись,\nХоч дивися здаля,\nНайкраща у світі –\nРідна земля.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_40.mp3",
      "author": "Оксана Кротюк",
      "createTime": 0,
      "id": 40,
      "imageUrl": "https://docs.google.com/uc?id=0B6q3ecSsA9VxSEdjeUNlNENIdGs",
      "lullaby": false,
      "name": "Щедра кишеня",
      "text": "Тітонька Леся почастувала Тарасика жменькою цукерок. Отих кругленьких, що їх горошком називають.\nХлопчик за гостинця подякував і поклав його до кишені. А в кишенях – ви ж знаєте – завжди всього повно: там і цвяшки та гвинтики, і фантики-бантики, гладенькі скельця, й кольорові камінчики. Та хіба тільки це! Кажуть, у доброго хазяїна кишеня без дна.\nТак це чи не так – не знаю. Але в нашого Тарасика саме така кишеня й була. Незамінна кишеня – на все придатна. І солоденький горошок він усипав туди, не задумуючись.\nТа не знав тої миті Тарасик, що є в його кишені одна новина – дірка. Вчора він прихопив з полиці мамину пилочку для нігтів. То та капосна пилочка цю \"новину\" й зробила. Солоденький горошок у кишені спочатку замурзався, а тоді помаленьку-потихеньку в дірку й повипадав.\nОдну горошину знайшла мураха. Почимчикувала  до мурашника, привела родичів – і вони нею поласували.\nДругу цукерку надибав равлик. З одного боку покуштував, з другого, кругом обійшов: ото несподіванка – з усіх боків солодка.\nЩе одну цукерку сорока вгледіла. Вихопила її з трави:\n– Ти диви, яка смачна намистина! Вік звікувала – такої не траплялося. Та й з’їла її, собі дивуючи.\nГусак стежкою чалапав.\n– А що воно таке: чи то горох, чи квасоля, га? А хто його, такого добра, тут насіяв, га? Га-га-га?\nА Барсик нічого ні в кого не питав. Похрускав усі цукерки, що знайшов, і смачно облизався.\nТим часом Тарасик про тіточчин гостинець згадав. Руку до кишені – а його й нема. Та чого б мав журитися: он скількох почастувала його щедра кишеня! ",
      "updateTime": 1512364087434,
      "updated": true
    },
    {
      "createTime": 0,
      "id": 41,
      "lullaby": false,
      "name": "Подих осіннього саду",
      "text": "Якось уранці Сашко виглянув у вікно й побачив, що на дорозі вже не гурчать натужно вантажівки з буряками. Тільки коли-не коли проторохкотить яка порожняком і лінькувато відбіжать до дворів обважнілі за літо кури, що шукають собі всяку поживу. І городину всю вже позбирали. Тільки картоплиння та гарбузове гудиння полишилося маленькими острівцями серед незвично чорної землі. І сонечко стало ніби трохи лінькувате — і сходить пізніше, і гріє начеб неохоче. І дощі стали частіше перепадати.\n— От і на зиму йдеться,— сказав батько матері.— Треба б навідатися до діда Степана. Збігло літо, а ми за роботою до нього ні разу й не вибралися. Добре, що сьогодні неділя.\n— Тату, візьми мене з собою,— попрохав Сашко.\n— А як же я без тебе? Візьму. Ти ж у нас завжди за першого помічника.\nСіли вони вдвох у машину і хутко помчали за село, за високу гору серед спорожнілих, занімілих піль. Там, біля тихої річки із задумливими вербами, притулився до лісу колгоспний сад.\nСпинилися біля дерев’яних воріт, батько посигналив, а Сашко виліз із кабіни й вистрибом помчав до воріт. Він скучив за дідом і радів, що його побачить.\nНазустріч йому з-під багряних яблуневих крон виступив дід Степан — високий, усміхнений, з білою — аж до грудей — бородою. І такий добрий, лагідний, такий спокійний, як оця річка біля саду.\n— А підріс же ти, як з води,— мовив дід після привітань. Скуйовдив Сашкового чуба й пригорнув онука.\n— Скоро, голубе, будеш зовсім козаком.\nПідійшов батько, поцілувався з дідом і спитав:\n— То чи добре яблука вродили?\n— А вродили. І рясно, і великі, наче кавуни.\nІ вони втрьох пішли в сад. У прохолодній тиші чутно, як шелестить під ногами жухла трава і гупають об землю яблука.\n— Он антонівка яка налилася,— показує дід на крислате дерево. На ньому поміж листя, гнучи долу гілля, висять великі жовті яблука.\nСашко зірвав одне й підніс його проти сонця. Запахуще яблуко просвічувалося. Видно було навіть зернятка всередині і тінь його пальців з другого боку.\n— Вже час їх і зривати,— сказав дід,— бо скоро вдарять морози, а там, не зоглядишся, як і сніг випаде.\nІ Сашкові уявилося, як тихо висівається на зчорнілі, присмирнілі поля і дерева перший сніг, як густа біла пороша вкриває все навкруг, і сад засинає на зиму, немов ведмідь. А поміж дерев скрадаються, сторожко пантруючи на всі боки, довговухі зайці, яких привела сюди з лісу цікавість. Може, й лисиця протягне тут по глибокому снігу свій пухнастий хвіст.\n— Дивися, онуче, яка щедра наша земля,— відриває його від уявленої картини дід Степан.— Усе, що хочеш, чого душа забажає, на ній родить. Щасливі ми, бо живемо на такій землі.\nА й справді, думає Сашко, щедра земля. Як його мама. І нікого не обійде тією щедрістю. Він примружив очі й спробував уявити все, що родить земля: яблука, груші, картоплю, сливи, помідори, буряки, абрикоси, кавуни, смородину, полуниці... Хіба все одразу й згадаєш!\nКоли виходили з саду до воріт, дід простягнув Сашкові кілька антонівок:\n— Почастуєш своїх друзів. Ви ж прийдете на поміч, як збиратимем яблука?\n— Ти ще й питаєш, діду! Прийдемо всією вулицею. Хто ж може відмовитися збирати яблука?!\nКоли вони від’їжджали, біля воріт іще довго стояв дід Степан. Він думав про щось тільки йому відоме і тихо всміхався в розкошлану вітром білу бороду. А позаду діда врочистий сад наслуховував, як десь здалеку наближається до нього дощ. Тулилася до дерев уже притихла на зиму, ніби аж соннувата, річка. Вона, мабуть, теж думала про недалекі сніги й морози.\nВ кабіні пахли, мов подих осіннього саду, великі жовті антонівки. А обабіч дороги бігли назустріч машині прив’ялі або присохлі трави. Над полями подавали хрипкі голоси заклопотані галки.\nІ Сашкові подумалося: мабуть, усе на світі знає, що скоро прийде зима, що осінь кожного ранку вже виглядає її. Якогось дня вони нарешті зустрінуться там, у тихому саду біля річки й лісу. І зима подякує осені за її щедрі плоди. А потім аж до весни стерегтиме, щоб ніхто не сполохав сон стомленої землі…",
      "updateTime": 1486748726956,
      "updated": true
    },
    {
      "createTime": 0,
      "id": 42,
      "lullaby": false,
      "name": "Чому горобці у вирій не літають",
      "text": "Давно-предавно, коли дні були удвоє довші, а світ тільки починався, з’явилися на землі дивні сірі пташки. Малі, кумедні. Нікого вони не бояться, усе кудись квапляться, а в найбільшу спеку у поросі купаються. Навіть по землі не ходять, як інші поважні птахи, а на обох лапках скачуть. І все тим пташкам весело. Ні холод, ні дощ, ні голод їх не доймає. Скачуть та в кутня чубляться.\nЗвали тих пташок горобцями. Можливо б, і далі гасали вони без усякого діла і без пуття, якби не Чак та Чен. Це були наймудріші горобці серед своєї зграї. Почали вони приглядатися й помітили, що кожен птах, кожен звір, навіть найменші мурахі якесь діло порають. Шпаки коноплю сіють, щоб було що їсти, а з лика гнізда теплі мостити. Сойки жолуді збирають і дуби садять. Вепри землю орють, щоб ліс швидше ріс та глід, шипшина і терен на горбах приймалися. Чаплі на болотах очерет розсаджують та рибу розводять. Фазани і дрохви пустирище травою засівають. Кріт піски пирієм прошиває, щоб пустелі не було. Навіть граки й ті горіхи волоські садять. Хоча й не дуже вміють те діло робити, але стараються і найбільші горіхи в розгаслу землю кидають. Тільки горобці пустували та чубилися з шпаками і ластівками за чужі гнізда.\nПобачили Чак і Чен, що пуття з того не буде, та й кажуть один одному: «А давай поділимо зграю та займемося городиною». Чак був старший. Він подумав і мовив до Чена:\n— Городиною нехай борсуки займаються, а ми будемо вирощувати щось таке, щоб і родило рясно, і нам у страву годилося. Щось рясне й дрібне.\n— Як так, то й так,— погодився Чен і полетів разом з Чаком шукати те рясне та дрібне.\nНевдовзі на узліссі побачив Чак те, що шукав. Росло там дерево. Ні на глід, ні на шипшину не схоже, а на гілках повно кетягів з червоними ягідками. Сів Чак на дерево, скуштував ягідку та й каже Чену:\n— Ягідка ще терпка, неспіла. Але ж подивися, як рясно вродило. Отут і буде наш сад.\n— Що ж,— мовив на те Чен,— нехай твоя зграя тут оселиться, а я полечу далі.\nЯк сказав Чен, так і зробив. Аж на протилежному кінці лісу знайшов Чен гарне-прегарне дерево з дрібним листом і невеличкими кетягами чорноплоду.\n— Отут і буде наш сад! — радо вигукнув Чен і полетів скликати свою зграю.\nНаступного дня обидві горобині зграї дружно взялися до діла. Набрали вони ягід з дерева та й посадили їх у глибоченькі лунки. Наносили води, полили сад та й ждуть, поки ж воно зійде. Ждуть-пождуть, а зернятка не сходять.\nПобачив якось їжачок Рюх, що горобці вже під осінь ямки поливають, зупинився й питає:\n— А що це ви посадили і коли врожаю ждете?\n— Це ми сад заклали, а він не сходить,— відповів за всіх Чак.\n— А яке дерево у вашому саду ростиме? — уточнив Рюх.\n— Та ми й самі не знаємо, як воно називається,— відповів Чак і показав крилом на дерево з дрібним листом і червоними ягідками.\n— Цього дерева я не знаю,— мовив Рюх.— Я тільки груші, яблука та гриби збираю. Я знаю лише, що ягідки ці на дереві до морозів стоять. Це дерево, мабуть, навесні садять.\n— Як же бути? — зажурився Чак.— Нам незабаром у вирій летіти.\n— Весною ж ви повернетесь,— сказав Рюх.— От весною і закладете сад.\nПослухалися горобці тієї поради та й полетіли у теплий край зимувати.\nНема-нема та й зійдуться Чак з Ченом, пожуряться та й запитають одне одного: як там наші сади? Хоч би швидше весни діждатися.\nПрийшла весна. Повернулися горобці додому. А як глянули на те місце, де мали бути сади, ніде нема нічого. Жодної ягідки на гілках не залишилося. Стоять дерева голі-голісінькі по обидва боки лісу.\n— Хто ж це наші ягідки поїв? — запитав Чак знайомого їжачка Рюха.\n— Не інакше, як снігурі та синиці,— відповів Рюх.\n— А хіба ти не казав їм, що то насіння на наші сади? — запитав Чак, роззираючись на німу пустку.\n— Казав, аякже, та вони не послухали,— зітхнув Рюх і порадив Чаку:\n— Цього року ви уже якось тут зиму перебудьте та зачекайте, поки поспіє ваша горобина.\n— Як ти сказав? — здивовано перепитав Чак і сплигнув на нижчу гілку, щоб краще було чути.\n— Ти говорив, що тут ростимуть ваші сади,— мовив Рюх.— От я й подумав: якщо на городі росте городина, то у горобиному садку має рости горобина.\n— Ти це чудово придумав! — вигукнув Чак і пообіцяв Рюху: — Ми так і назвемо наші дерева.\n— Мені дуже приємно, що я догодив вам,— сказав на прощання Рюх і побіг у своє терновище.\nТого ж дня Чак полетів до Чена й розповів про несподівану й приємну новину.\nТа недовго раділи горобці. Знову почали журитися Чак і Чен, бо не знали, як їм посадити свою чорну та червону горобину. А так же кортіло свої сади мати.\nНапоумив горобців лапокрил Машталака. А сталося це так. Якось надвечір насунула на ліс темна хмара. Лапокрил Машталака і вухокрил Пашталака зганяли хмарки в одну велику й чорну хмару, щоб більша блискавка блискала та дужче грім погуркував. Та це так, більше для забавки, а головне, про що дбали Машталака і Пашталака, це щоб сильніший дощ ішов, швидше трава росла, гриби рясніше родили та дерева купалися досхочу.\nМашталака і Пашталака непоказні собою. Навіть страшнуваті: не то звір з великими крильми замість лап та вух, не то птах із синіми зубами у широчезній пащі. Але хоч і їдять вони громи та п’ють тумани,— серця у них добрі.\nТак-от, сидів якось зморений Машталака край хмари, дивився на засмученого Чака та й думав: якщо навіть така гарна пташка сумує, то, напевне, у неї справжнє горе? Подумав і запитав:\n— Ей, сіра пташко, як тебе звати і чому ти так журишся?\nЧак трохи злякався громового голосу Машталаки, а коли придивився до нього й помітив, що у Машталаки лагідні очі, посміливішав і відповів:\n— Я — горобець Чак. Ватажок горобиної зграї. Ми всі журимося, бо не вміємо садити горобину. А в неї такі гарні ягідки. Вони, напевне, дуже смачні. Ми хотіли б виростити великий сад, щоб ягід на всіх птахів вистачило.\n— Я допоможу вам,— прогуркотів Машталака й додав: — Дерево це непросте. Його треба садити у найстрашнішу ніч, коли земля і небо одним вогнем горять і в одній воді купаються. Якщо ви не злякаєтеся й кинете в землю по малій гілочці, то до ранку громи й дощі вигойдають вам горобиний сад.\n— Ми нічого не боїмося, аби тільки повиростали наші дерева,— відказав Чак і чимдуж кинувся до свого товариша Чена, щоб розповісти про велику новину.\nЗ нетерпінням чекали горобці страшної ночі. Були серед горобчиків і такі, що тремтіли з ляку, але не покидали зграї. Вони знали, що перемогти можна тільки тоді, коли поряд з тобою велика зграя твого роду.\nІ ось настала та велика й жахлива ніч. Було так темно, що навіть у зіниці ока була непроглядна темрява. А потім усе стихло так, що було чути, як б’ється серце горобчика. Коли все принишкло і завмерло, небо розірвала блискавка. У її спаласі Чак помітив Машталаку і почув його голос, що розколов небо:\n— Тррримайтессся! Прррийшла горрробина ніч!\n І кинулися горобці садити сад.\nВітер рвав і ламав їхні крила, та горобці садили дерева. Блискавки сліпили птахів, та вони твердо тримали в дзьобах маленькі прутики. Дощ заливав горобців водотоками, але сміливці хапалися лапками за стебла трави й не покидали свого саду. Тільки Пашталака і Машталака бачили з неба, як працювали горобці під страшним грозоходом. Бачили і раділи.\n— Ну,— каже Машталака до Пашталаки,— постараймося ж і ми для доброго діла.\n— Я таку зараз хмару прижену,— пообіцяв Пашталака,— що як поллє вона сад, то він до ранку і зацвіте.— Пообіцяв та так і зробив.\nОт як небо випогодилося та зійшло сонце, вибралися зі схованок горобці, глянули на недавнє пустирище й очам своїм не повірили — зацвів там такий сад, що як повіє від нього вітром, то аж мед на язиці чути.\n— Тепер ми уже обов’язково діждемося спілих ягідок,— пообіцяв Чак і гукнув до своєї зграї: — Не полетимо у вирій, поки ягоди на горобині не стануть такими ж солодкими, як і вітер з квітучого саду.\n— Ми згодні,— відповіли з Чакової зграї та й заходилися біля саду.\nУ хорошого садівника роботи завжди доволі. Рано зачервоніла горобина. Та така ж рясна, неначе кожне дерево у кораловому намисті стоїть і гостей дожидається.\nАле що не покуштують горобці ягідок, а вони тверді й терпкі.\n— Підождемо до осені,— каже Чак і питає ради в Чена: — Чи не закляв хто горобину, що вона не спіє? Можливо, через це її ні люди, ні звірі не тримають у своїх садках.\n— Дерево це таємниче,— відповів на те Чен і з надією подивився на темнуваті грона чорноплідної горобини.— Нам треба набратися терпіння, і тоді ми неодмінно розкриємо таїну.\nТак з дня на день відкладали горобці свій політ у вирій, аж поки не діждалися перших морозів. Як забілів сніг на кетягах горобини, вона спалахнула враз вогнем і стала доброю-предоброю. А тут і снігурі прилетіли. І синички до горобчиків у сад перебралися.\n— Якби не ваша горобина, нам би і їсти нічого було,— кажуть горобцям снігурі та синиці.\n— Пригощайтеся. Ягід на всіх стане,— сказав Чак і додав: — Ми теж зазимуємо. На своїй землі не така та зима й страшна. Аби тільки не було голоду.\n— А давайте у гурті жити,— запропонував Чен і махнув крилом у той бік, де за темним лісом стояв важкий од плодів сад його зграї.— Прилітайте і до нас на обід. Ми завжди будемо раді справжнім друзям.\nЗ того часу і не літають у вирій горобці. А коли серед зими на горобчиків нападає сум та жура, з неба гримлять громи. То Машталака і Пашталака до горобців обзиваються, про літо їм нагадують.\nІ тоді знову у горобинових садах дзвін-передзвін стоїть од веселого пташиного співу.",
      "updateTime": 1486748726956,
      "updated": true
    },
    {
      "createTime": 0,
      "id": 43,
      "lullaby": false,
      "name": "Про осінь",
      "text": "Давно це було, у краї щасливім та квітучім. Ніколи не було там холодно, ніхто не сумував і не журився. Правив цим краєм цар, що мав одну доньку — царівну Осінь. Росла вона стрункою та гарною: мала коси, як золото, очі — як синє небо. Коли виповнилося їй вісімнадцять років, посватався до неї славний лицар Вересень.\nПогодилась Осінь, бо припав їй до серця цей юнак. Лише висловила бажання, щоб приніс він весільний подарунок — перли заморські. Вирушив лицар у путь-дорогу, а царівна взялась до роботи — гаптувати вбрання весільне. Була вона вмілою та спритною — і за якийсь тиждень вигаптувала і фату, і сукню. Одного дня сиділа вона біля вікна світлиці. Раптом бачить: вершник скаче до палацу. То був чаклун Жовтень. Під'їхав, гарцюючи, до вікна й вітається:\n— Здрастуй, царівно Осінь! Почув я про твою красу незрівнянну, і от я біля твоїх ніг. Прошу тебе, будь моєю дружиною! Привіз я весільні подарунки: парчу золоту і корали багряні.\nПромовляє Жовтень, а водночас чарує, чарує — та й зачарував царівну Осінь. Забула вона свого нареченого і дала згоду бути Жовтневі за дружину. Вже й день весілля з ним призначила.\nОт і настав цей день. З усіх усюд з'їхалися гості. Лине музика, пісні величальні. Веселяться гості, п'ють мед-вино за здоров'я молодих, танцюють, співають. Саме в цей час Вересень повернувся з весільним дарунком. Зупинив коня й питає в людей:\n— Що це святкують?\n— Наша царівна Осінь за Жовтня заміж іде!\nПобачила царівна Осінь, що небо затягло хмарами, визирнула у вікно — а там у траві перли розсипані. Вмить згадала вона про нареченого свого і зрозуміла, що була зачарованою. У гніві кинулась до Жовтня:\n— Геть звідси, підступний! Хотів ти мене обдурити, так знай: не потрібен мені ні ти, ні твої подарунки!\nЗажурилася Осінь, засумувала, але що ж робити? Пішла вона до мудрого Листопада за порадою, а той і каже:\n— Не зможеш ти повернути назавжди свого синьоокого ласкавого Вересня, бо сильні чари має Жовтень. Проте позбався його подарунків, і тоді через рік прийде твій коханий. Однак лише на місяць. А зараз заспокойся й спочинь.\nТак і зробила Осінь. Кинула шовки золоті, корали багряні, підхопив їх вітер та поніс. Зачепились дарунки Жовтня за гілки дерев — і стали ті золотисто-багряними, але сумною була їхня краса.\nБагато води спливло з тих часів. Бачили ви, як щороку, наприкінці вересня, вкривається земля сріблястою памороззю? То Вересень дарунки свої Осені приніс. Потім знову чаклує Жовтень: золото і корали — свої принади — по деревах розкидає. Плаче, тужить Осінь за своїм втраченим нареченим, і втішає її мудрий сивий Листопад.",
      "updateTime": 1486748726956,
      "updated": true
    },
    {
      "createTime": 0,
      "id": 44,
      "lullaby": false,
      "name": "Покумалася лисиця з вовком",
      "text": "Жила-була собі лисичка в однім лісі. Пішла вона в село, залізла до одного чоловіка в комору, вкрала ковбасу і принесла до своєї нори. Приходить вовк і говорить:\n— Як у тебе тут файно пахне ковбасою! Я так би їв, що аж слина з язика цяпає.\nА лисичка каже:\n— Давай покумаємося, будемо вірні друзі, і я тебе поведу, де можна доста ковбаси їсти.\nОт вони й покумалися. Веде лисичка вовка у село. Приходять до хати. Вікно в коморі було відчинене. Лисичка плиг у вікно — і в комору, а вовк — за нею. Лисичка роздивилася, понатягала ковбаси на шию — і в ліс, там сховала і бігом назад до комори. І так усю ковбасу поносила. А вовк добрався до шинки, солонини і давай їсти. їсть та їсть, і наїв такий бебех, що почав лізти у вікно і не пролазить. Сів собі й почав вити:\n— Ву-у-у-у! Ву-у-у-у!\nА в хаті почули і як набрали хто ціп, хто сокиру, довбню та давай вовка плющити по бебехові, по хребту, по голові. Вовк із комори заскочив до хати, а з хати як собою гепне у вікно, вікно розбилося, і вовк утік.\nЛедве живий іде вовк дорогою. А лисичка-кума намастилася медом, викачалася в паздір'ї і суне навстрічу кумові-вовкові. Вовк скаржиться їй:\n— Ой кумо, як мене били!\n— Слабо тебе били, куме,— обізвалася лисиця.— Мене били, то з мене, глянь, аж кісточки стирчать!\nВовк пожалів лисицю й каже:\n— Сідай, кумо, на мене, я тебе понесу.\nЛисичка-кума вискочила на вовка, і той несе її. А вона собі приспівує:\n— Несе битий небитого, у вереті завитого.\nА вовк і каже:\n— Що ти, кумо, так співаєш?\n— Та то, куме, мене дуже болить, і я собі приспівую, і здається тоді, що не так болить.— І знову співає: — Несе битий небитого, у вереті завитого. Несе битий небитого, у вереті завитого.\nВовк почав уважно прислухатися і розібрав, що лисиця співає. Скинув її з себе і каже:\n— Ах ти, сяка-така кумо, я тебе роздеру!\nЛисиця так кинулася навтіки, що лиш закурилося за нею. А вовк пустився доганяти. Прибігла лисиця до обриву, над яким росли дерева, заскочила в нору і сидить собі. Нора була вузенька. Вовк не міг туди вміститися. Сягає він за лисицею лапою. Коли вовк схопить куму за ногу, лисиця говорить:\n— Тягни, дурню, корінець!\nІ вовк відпустить ногу. А коли схопить за корінь і тягне, думаючи, що то лисиця, вона кричить:\n— Ой, болить, ногу мені поламаєш!\nА вовк тягне, тягне і ніяк не може витягнути лисицю з нори. Як намучився добре, лишив свою куму в тім обриві й пішов собі в ліс. Через деякий час лисичка вибралася звідти і подалася далі добувати собі поживу. Йде дорогою й бачить: їдуть сани з кіньми. (А то було зимою). На санях — два риболови везуть рибу, яку наловили у ставку. Лисиця лягла на дорогу і прикинулася дохлою. Чоловіки підійшли і говорять:\n— Диви, дохла лисиця лежить.\nВзяли вони лисицю та й кинули на сани до риби. Поганяють коней і не оглядаються назад. А лисиця тим часом бере рибу і кидає на дорогу. Як виметала всю рибу, сама скочила на дорогу і давай рибу хапати і носити в свою нору. А ті риболови прийшли додому, дивляться, а на санях ні риби, ні лисиці. Повернули назад по тій дорозі, але нічого не знайшли.\nНебагато часу пролетіло, і приходить вовк до куми-лисички в гості. Бачить, лисичка собі рибу їсть. Вовк просить її:\n— Дай мені, кумочко, хоч трохи рибки, бо я дуже голоден.\n— Еге, який ти розумний,— каже лисиця.— Готове і дурень буде їсти. Я дуже тяжко ловила рибу. Іди й ти собі налови.\n— Я не знаю, де і як ловити,— каже вовк.\n— Я тебе навчу,— погодилася лисичка-кума. І повела лисичка вовка ловити рибу. А там біля села текла річка. А в річці люди зробили ополонку і звідти носили воду. Лисиця привела вовка до ополонки і каже:\n— Сідай тут, хвіст опусти у воду і приспівуй собі: «Ловися, рибко, мала й велика! Ловися, рибко, мала й велика!». Але скоро не витягуй хвоста, посиди, щоб якнайбільше наловилося.\nСидить вовк, сидить. Попробував хвіст тягнути, а хвіст уже замерзає у воді. Він думає собі: «Ще не тягну, бо мало наловилося. Ще потримаю». Як посидів зо дві години, а хвіст так і примерз до води. Тягне вовк, тягне — ніяк витягнути не може. Сіпає хвостом то в один бік, то в другий — нічого не виходить. І мусив вовк сидіти до рана. Вранці люди ідуть по воду, видять — на льоду вовк — і давай кричати:\n— Вовк! Вовк!\nПохапали в руки палиці, довбні, вила, хто що міг, обступили вовка і так били, що той ледве вирвався і без хвоста втік до лісу. Відтоді лисичка-кума більше не зустрічалася з своїм кумом-вовком.",
      "updateTime": 1486748726956,
      "updated": true
    },
    {
      "createTime": 0,
      "id": 45,
      "lullaby": false,
      "name": "Лев тонув у колодязі",
      "text": "Давним-давно колись у дрімучих лісах з’явився лев, та такий величезний та грізний, що, бувало, як,заричить, так усі звірі тремтять, як осикове листя. А як побіжить, бувало, на роздобичу, так усіх, хто б йому не попався по дорозі, розриває на шматки і кидає. Наскочить, бувало, на табун диких свиней і всіх подушить. Мало яка втече од нього, а собі для їжі він брав тільки одну. Звірі з переполоху не знали, що їм робити. Зібрали громаду і почали радитися. От ведмідь і каже:\n— Знаєте що, панове? Лев щодня задирає нас не менше як по десять штук, а іноді і двадцять душ перепсує, а з'їдає він мало, одного або двох, не більше, а останні гинуть дарма, бо він кожного разу хватається за свіжину, вчорашнього не стане їсти. Так от, давайте ми його урезонимо.\n— Піди, попробуй, побалакай з ним! — обізвався вовк.— Він наших речей і слухати не буде. Усіх наших посланців розтерзає на куски, і тим діло кінчиться.\n— А от спробуймо, що воно вийде! — каже ведмідь.— Тільки кого б нам послати до нього?\n— Іди ти, ведмедю,— сказав вовк,— ти більший од усіх і сильніший.\n— Куди там моя сила годиться! Все одно я його не здолаю, як він кинеться на мене; так що сила моя тут ні до чого. Краще ти, вовче, йди, ти наче меткіший од мене.\n— Що з того, що я меткіший? Що ж ти думаєш, що я встигну втекти од нього, коли він кинеться доганяти мене? Тут треба придумати що-небудь інше, а сила наша і моторність не поможе.\nВиступив олень і каже:\n— Знаєте що? Тут треба зуміти до лева підступити, із чого розмову почать, щоб він одразу не розгнівався.\n— Ну так іди ти, оленю, коли ти такий розумний.\n— Та я сам за це діло не берусь, а я тільки так кажу, що з левом балакать запросто не можна, бо не з своїм же братом. Треба зуміти до його підійти.\n— А кого ж ми повинні послати, на твою думку?\n— Та, по-моєму, давайте пошлемо лисицю. Вона здатна на хитрощі, може, вона зуміє підлеститись до лева і розкаже йому, в чім річ.\n— Добре ти подумав,— гукнули всі звірі,— вона зуміє до нього підійти.\nПозвали лисицю, ведмідь і каже:\n— Лисичко, треба тобі йти до лева побалакати з ним, урезонити його якось, а то сама бачиш, що він нас переводить дарма.\n— А що ж, я хіба у бога теля з'їла, чи що? Хай хто-небудь інший піде. Коли ніхто не хоче йти. Так давайте виміряємося, кому припаде йти, той нехай і йде.\n— Ні, лисичко, так не вийде діло: бува припаде йти тому, хто не зуміє й слова промовити, що ж воно вийде? Він там з ляку наварнякає абичого і замість того, щоб випрохати у лева милості, ще дужче розгнівить його. Громада вирішила тебе, лисичко, послати, а не хочеш, то зараз же буде тобі смерть, розтерзаєм тебе на клоччя.\nЛисиця засумувала, не знає, що їй робити. Не піти — біда, і піти — теж не мед. Думала, думала, а далі й каже:\n— Ну, панове, піду, спробую; видно, моя доля така.\nДовго лисичка никала по лісі, боялась підходити до лева; то в один кінець поверне, то в дру-.гий, і все придумувала, як одурити лева, бо видима смерть страшна була. А далі несподівано наткнулася на колодязь. Тут вона й подумала: «Краще я втоплюся, ніж живцем оддаватися в зуби паскудного кровопивця. То я одразу потону, захлинусь і без болю загину, а то буду терпіть муку, поки він мене не розтерзає».\nПідійшла лисиця до колодязя, обійшла кругом, понюхала, заглянула в колодязь, а там вода далеко, далеко. Придивилась, аж звідти теж лисиця дивиться на неї. Вона одразу не догадалася, що то ж її відображення. Кивнула головою — і та кивнула, вона язик висолопила: «Е, стій! Це ж моя образина. Недарма кажуть, що подивись у воду на свою вроду. Спробую я одурити лева; якщо він цього не знає, то я його піймаю».\nОд колодязя лисичка попрямувала прямо до лева. Вона трохи повеселішала і пішла швиденько, а було вже надвечір. Стала лисиця наближатися до левових палат, аж звідти лев грізно ричить.\nЗлякалася лисиця, вклонилася низько та й каже:\n— Ваша степенність, не веліть карати, веліть слово промовити, я вам розкажу, чого я до вас прийшла. Звірі послали нас аж трьох, двох зайців і мене, ще з самого ранку, щоб ми поздоровили вас з іменинами. Ішли ми до вашої милості швиденько. Нас перестрів якийсь звір, схожий на вашу милість, і питає: «Куди ви йдете?» А я кажу: «Ідемо до лева, нас звірі послали, щоб ми його з іменинами поздоровили». А звір той як закричить на нас: «Який там може бути лев? Я лев, мені всі повинні повинуватися; я вас не пущу, ви мої». Почала я прохати його: «Та як же так? Він нас дожидає, сьогодні він іменинник, незручно. Він на нас розгнівається і всіх подушить». А він каже: «Яке мені до того діло, що він іменинник? Я його з'їм, як захочу». Довго я умовляла його, щоб він одпустив хоч мене, ледве одпрохалась.\nЛев розсердився, забув про те, що він голодний, питає грізно:\n— Де той звірюка живе?\n— Та він там живе, в кам'яних палатах.\nЛев схопився та як заричить, аж луна по лісу розляглась, неначе в другому кінці лісу другий лев заричав. Лисиця й каже:\n— Ваша степенність, чуєте, як він заричав? Це він вас дратує.\nЛев іще дужче розлютився.\n— Та я його, поганця, на шматки розтерзаю! Як він сміє перечити мені? Це мій ліс. Ходім швидше туди, покажи мені, де саме він живе.\nЛисиця повела лева до того колодязя.\nПідійшли до колодязя, лев питає:\n— Де він, покажи мені.\n— Він тут, ось у цих кам'яних палатах,— каже лисиця,— я боюсь близько підходити, а то він мене з'їсть. Ви самі подивіться.\nЛев підійшов, глянув у колодязь — аж звідти дивиться на нього лев! Він вискалив зуби, і той лев вискалив зуби. Він тоді ще дужче заричав та прямо у колодязь — плиг! Стіни були цементовані і далеко одна від одної, так що вибратися ніяк не можна було, ні за що було зачепитися. Лев бовтався там, поки й захлинувсь. А лисиця діждалась, поки лев утопивсь, а потім помчала до звірів.\nДо звірів лисиця наближалась така весела, що вони одразу помітили, що вона несе якусь радісну звістку.\nПідійшла вона до них. Звірі й питають:\n— Ну, що ж, була у лева чи й зовсім не ходила до нього?\n— Ходила, тепер лева поминайте як звали: він утопився, я його одурила.\n— Як одурила?\nВона їм розказала все, як було. Звірі од радості аж підскакувати почали. Не можна було й пером описать їх радості.",
      "updateTime": 1486748726956,
      "updated": true
    },
    {
      "createTime": 0,
      "id": 46,
      "lullaby": false,
      "name": "Віл наввипередки з конем бігав",
      "text": "Стрінувся одного разу ще за давніх, дуже давніх часів кінь з волом, і завели жваву розмову про те, хто з них скоріше бігає. Кінь твердить своє, а віл своє.\n— Ти тільки подумай,— говорив сердито віл до коня,— я побіг би набагато швидше, ніж ти, але боюся, щоб земля не провалилась підо мною. Ти ж знаєш, який я великий, яка в мені сила!\n— Це тобі так здається,— посміхаючись сказав кінь.— А якби дійшло до діла, то ти нічого не докажеш.\n— А ми можемо спробувати, хто швидше бігає,— рішуче махнув рогами віл.\nОт і рішили вони випробувати свої сили — хто зможе швидше і довше бігти. Кінь рушив собі, а віл собі. Побігли наввипередки.\n«Та хіба я гірший від коня? Хіба я не докажу те, що кінь?» — думав тепер віл, сердито махаючи рогами.\nЙого страшенно сердило те, що кінь побіг набагато швидше, ніж він. Та, не гаючи й хвилини часу, рушив у путь і віл. Біг неборак з такою силою, що земля стогнала під його ногами.\n«Як бігти, то бігти»,— думав собі віл.\nІ, мабуть, все було б добре, якби вола по дорозі не стрінуло нещастя... Надбіг віл на глибокий рів і, мов галушка, полетів на дно.\n«Оце я так і думав, що земля провалиться підо мною»,— бідкався тепер віл.\nПролежав і простогнав на дні ями, може, з півгодини. Аж тут бачить: над ровом стоїть якийсь чоловік.\n— Що ти тут робиш? Як ти попав у таку глибоку яму? — посміхаючись, запитав незнайомий.\n— Попав — як попав,— процідив сердито віл,— але як звідси вибратися? Це ж глибінь, чоловіче добрий!\nПотім віл розповів чоловікові про свою розмову з конем, а потім зі сльозами в очах став просити та благати:\n— Допоможи мені, чоловіче добрий, вибратися звідси. Якщо ні, то я тут загину.\n— Не бійся, я тобі допоможу,— відповів лагідним тоном чоловік.\nПотім побіг скоренько додому, запряг свої два воли у віз і побіг до тої ями, де знаходився віл. Спустився бічним ходом на дно ями, прив'язав вола до воза і за кілька хвилин віл був уже на поверхні ями, на березі.\n— Ніколи більше не буду швидко бігти. Нехай біжить кінь, якщо він такий хитрий і розумний, я буду йти помалу,— заявив сердито віл, прощаючись з чоловіком.\nІ від того часу, та і по сьогоднішній день, воли ніколи швидко не бігають і не спішать…",
      "updateTime": 1486748726956,
      "updated": true
    },
    {
      "createTime": 0,
      "id": 47,
      "lullaby": false,
      "name": "Цап та баран",
      "text": "Були собі чоловік та жінка, мали вони цапа й барана.\nОт, було, цап побіжить на город по капусту - і баран туди, цап у сад - і баран за ним.\n- Ох, жінко,- каже чоловік,- проженімо ми цих барана й цапа, а то за ними ні сад, ні город не вдержаться. А забирайтесь-но, цапе й баране, собі куди-небудь, щоб вас не було у мене в дворі.\nПішли вони. Ідуть та й ідуть. Посеред поля лежить вовча голова.\n- Бери, баране, голову, бо ти дужчий.\n Ох, бери, цапе, ти, бо ти сміливий.\nУзяли голову і вкинули у торбу.\nІдуть та й ідуть, коли віддалік горить вогонь.\n- Ходімо й ми туди, там переночуємо, щоб нас вовки не з'їли.\nПриходять, аж то вовки кашу варять.\n- А, здорові, молодці!\n- Здорові! Здорові?.. Ще каша не кипить - м'ясо буде з вас.\nОх, як там цап налякався, а баран давно вже труситься. Цап і придумав:\n- А подай лишень, баране, оту вовчу голову!\nПриніс баран.\n- Та не цю, а подай більшу! - каже цап.\nБаран знову тягне ту ж саму.\n- Та давай ще більшу!\nМовчать вовки. От один із них і починає:\n- Гарно каша кипить, тільки нічим долить - піду я по воду.\nЯк пішов вовк по воду, то й не вернувся: \"Хай вам абищо!\"\nНабридло другому його дожидати:\n- Е, вражий син, пішов та й сидить, нічим каші долить.\nПобіг і той і не вернувся. А третій сидів-сидів:\n- Ось піду лишень я їх прижену.\nЯк побіг, так і той радий, що втік.\nТоді цап до барана:\n- Нумо скоріше хапатись, щоб нам кашу поїсти та звідси убратись.\nОх, як передумав один вовк:\n- Ходімо, ми їх поїмо, вражих синів.\nПрийшли, аж тих уже немає - побігли та й на дуба забрались.\nСтали вовки гадати, як би їх наздогнати. Як стали йти і знайшли їх на дубі. Цап виліз аж на верх, а баран - нижче.\n- От лягай,- кажуть вовки ковтунуватому вовкові,- ти старший, то й придумай, як нам їх добути.\nЛіг вовк догори ногами й почав ворожити. Баран на гіллі сидить та так і дрижить весь. Як упаде, та просто на вовка!\nЦап тут як закричить:\n- А подай-но мені ворожбита!\nВовки як схопились, так аж пил по дорозі закурився. А цап та баран безпечно пішли собі.",
      "updateTime": 1486748726956,
      "updated": true
    },
    {
      "createTime": 0,
      "id": 48,
      "lullaby": false,
      "name": "Хитрий їжак",
      "text": "Одного разу бігла лисиця до саду і здибала по дорозі їжака:\n- Добрий день, їжаче!\nКаже їжак:\n- Доброго здоров'я!\n— Ходи зо мною у виноградник.\nА він каже:\n- Ой страшно, лисичко, бо там господар накладає сильце; можем упасти у біду.\n— О, я,— каже,— не боюся, я навчена, то дам собі раду!\nІ пішли.\nНаїлися вони винограду і вертаються, та й лисичка піймалася у сильце.\n- Ей,— каже,— їжачку, братчику, рятуй!\n— Ой ні, не поможу, бо я казав, що не знаю; та ж ти мені казала, що навчена.\n— Ой,— каже,— я уже зі страху забула геть усе.\nУздрів їжак, що біда, і зачав їй радити.\n- Нічого,— каже,— не роби, лиш як господар прийде, то ти зробися неживою — опусти голову, ноги, так якби була мертва, і, може, ця штука удасться.\nА тут і господар. Став над лисицею і каже:\n- От,— каже,— шкода, що я не був чотири дні у саду, аж лисиця засмерділась.\nУзявся одною рукою за ніс; а другою вхопив лисичку за хвіст та й викинув її через пліт.\nА лисиці лиш цього було треба. Схопилася та й пішла додому. Щось четвертої днини іде лисичка знов у виноград. Іде попри їжакову нору і знов кличе його у товаристві у виноград.\n- Та ти забула уже, що з тобою було?\n— Ходи, ходи.\nОт наїлися вони знов винограду та й лиш зачали іти, а тут їжак упав у сильце.\n- Ей,— каже,— сестричко-лисичко! Рятував я тебе, порятуй і ти мене.\n— А що я тобі допоможу? Я тобі не поможу нічого!\nТа й іде геть.\n- Рятуй, бійся Бога!\nА лисичка і не чує. Але їжак заплакав:\n- Сестричко! Дуже ми жили файно, ходи хоч розпрощайся зо мною.\nВернулася лисичка, та й обнялися обоє.\n- Ой,—каже їжак,— поцілуймося, бо знаєш, що мені смерть зараз.\nІ лисиця вивалила язик і хоче їжака цілувати. Тоді їжак зловив лисицю зубами за язик і міцно тримає. Зачала лисиця пищати не своїми голосами так, що учув господар та й убіг до саду. Є здобич! Узяв він хутко лисицю, а їжака поволеньки вибрав із сильця і пустив у сад.",
      "updateTime": 1486748726956,
      "updated": true
    },
    {
      "createTime": 0,
      "id": 49,
      "lullaby": false,
      "name": "Пес із вовком воював",
      "text": "Вовк і пес жили, як два брати. Що сталося в лісі, вовк доповідав псові, а що сталося в селі, то пес доповідав вовкові.\nНастав час, що вовк дуже постарів, бо вже й зубів не мав і не міг собі поживу найти в лісі. Прийшов у село до пса і скаржиться, що він не годен собі їсти роздобути і най йому дещо поможе.\nПес каже:\n— У мого хазяїна льоха має малі пацята. Можеш звідти взяти двоє пацят, і то не буде слідно й видно, що там хибить, лише аби не було ніякого крику.\nВовк прийшов до стайні і взявся пролізати через вікно, а там почали коні іржати, корови бриніти, свині квічати, вівці бляяти. Ціла війна сталася у стайні. Пес дуже напудився і зігнав хазяїна своїм гавканням. Той устав, вийшов на двір, увидів, що в стайні е вовк, узяв рушницю і поранив вовка. Вовк забрався в ліс. Через місяць прийшов до пса і знову говорить йому: \n— Ти в мене не брат і не друг. Ти мене прозрадив, і твій хазяїн мене постріляв. Я ледве за місяць вилікувався. Я тобі оголошую на двадцяте число війну. Під великим дубом будемо битися.\nЗабрався вовк знову до лісу глядати собі звірів, які б допомогли йому воювати із псом. А пес із переляку, що треба воювати, захворів, порозкидав ноги, голову і зробив голодовку, щоб іздох, щоб не йшов воювати з вовком. Хазяїн закликав ветеринарного лікаря, аби провірив, на яку хворобу захворів пес, що з ним сталося. Лікар оглянув: пес здоровий.\nПідходить до пса кіт і каже:\n— Що з тобою, що не хочеш їсти?\n— Іди ти від мене геть,— каже пес,— бо все одно не допоможеш мені. Лікар не знав, що мені є, і ти не знатимеш.\nОднак кіт не відступав від пса, докучав доти, що той сказав:\n— У мене велике нещастя. Мені треба двадцятого числа йти з вовком воювати. Але нема з ким іти, а сам сили не маю.\nКіт говорить псові:\n— Візьми з собою мене, качура й гусака, і підемо на війну.\nНастав час, вовк узяв собі ведмедя, дику свиню, лисицю, і пішли до того великого дуба. Тут свиня зарилася у листя під ліщину, лисиця сіла під дуба, ведмедя вовк загнав на дуба, аби позирав, коли буде йти противник, а сам вовк став збоку на горбочку. Чекають. Вовк гойкає на ведмедя:\n— Чи йдуть уже?\n— Ні, ще не видно,— відповідає ведмідь.\nЧерез деякий час вовк знову до ведмедя:\n— Ну як там?\n— Ідуть, ідуть,— гукає ведмідь.— Іде один карабінер (пес), другий іде мінометник (гусак, бо він голову несе вверх, як міномет), а третій іде кулеметник (качур) і висе стріляє: «То-то-то-то-то, то-то-то-то-то, то-то-то-то-то! » А четвертого (кота) не можна визначити, що то є.\nПрийшли під дуба, а дика свиня закрутила хвостом у листі. Кіт подумав, що то миша, скочив і відкусив хвіст. Свиня зі страху швидко піднялася і втікла. Кіт теж перелякався, бо ще таку велику мишу не видів, наїжачився і скочив на дуба, де сидів ведмідь. Той почав тікати горі дубом до верха. Але став на тонку галузку. Галузка вломилася, ведмідь упав на лисицю, що була під дубом, і відірвав їй хвіст. І так усі четверо: вовк, ведмідь, дика свиня і лисиця тікали до лісу, що й не оглядалися.\nЗупинилися на одній поляні і стали розбирати, яка то була страшна війна. Свиня говорить:\n— Як шаблею рубанув мене, то й хвоста не стало.\n— Як тебе рубанув, то скочив на дуба і за мною,— каже ведмідь.— Я дерся горі дубом, дерся, галузка вломилася, і я полетів. Легко було летіти, та тяжко було приземлятися, бо тепер мене дуже кістки болять.\nА лисиця каже:\n— А на мене бомба впала і хвіст відірвала.\n— Я все бачив,— зізнається вовк,— як ви воювали, але не міг чекати до кінця, мусив утікати, бо я вже старий. Від того дня пес і вовк не дружать, бо пес виграв війну.",
      "updateTime": 1486748726956,
      "updated": true
    },
    {
      "createTime": 0,
      "id": 50,
      "lullaby": false,
      "name": "Вовк гусям грав",
      "text": "Раз іде собі лісом неситий, спустив голову до землі і нюхає, а часом підійме вгору і дивиться кругом, чи нема десь чим поживитися; а такий голоден, що вже ледве на ногах волочиться.\nРаз, на його щастя, увидів на полі громаду білих гусей і просто до них звернув.\nГуси як увиділи голодного вовка, що до них повертає, то зачали межи собою живіше розмовляти та знімати голови в його сторону. Наперед тієї гусячої громади виступив найстаріший сірий гусак і каже до вовка:\n— Що хочеш, пане вовче, і кого тут глядаєш?\n— Я вас, гуси, поїм,— каже голодний вовк ледве чутним голосом.\n— А яке маєш право нас поїсти? — запитався старий гусак.\n— Я дуже голоден і зате маю право вас поїсти.\n— Добре, пане вовче,— озвався поважним голосом старий гусак,— ми тобі не боронимося, бо знаємо, що більший меншого все має пожерти, але і то знаєм, пане вовче, що найбільшим грішникам перед смертю посліднюю волю сповняють.\n— Яке то ваше посліднє бажання? Скажіть, то сповню,— сказав вовк.\n— Ми добре знаємо, що мусимо погинути, то просимо, пане вовче, щоби ти нам заграв яку ноту, щоби ми ще в послідній раз затанцювали.\n— Я вам заграю, але пильнуйте чимскорше танцювати, бо я дуже голоден.\n— Грай, грай, якої найліпше знаєш.\nВовк зняв голову догори, зажмурив очі, бо свою музику знав напам'ять, без нот, і зачав бреніти, а гуси почали гагати і бігати одна по другу, лиш раз! — і знялися вгору на крила та полетіли. А коли вовк скінчив свою музику, подивився навколо себе за гусьми, а гуси вже далеко.\nГолод не тітка, як каже прислів'я. Вовкові голод докучає. Вже і не дивиться на нічо, а просто близь до села йде, щоби щось скорше знайти попоїсти. І так надибав на полі одного коня. І каже до коня:\n— Но, коню, я тепер тебе із'їм, бо я дуже голоден.\n— Я тобі, вовче, не забороняю, щоби ти мене їв; маєш право,— сказав кінь.\nВовк дуже втішився симпатією до коня і що знову добре собі зажиє, бо кінь не полетить так, як гуси.\n— Но, коню, лягай собі на землю, най тя з’їм,— каже вовк.\n— Зараз будеш їсти,— сказав кінь до вовка,— лиш наперед добре собі роздумай, чи можеш мене із'їсти разом із підковами, бо я і сам не знаю, чи я маю підкови на ногах, чи ні; то хіба би ти, вовче, подивився на мої задні ноги, бо я не виджу сам.\nВовк нахилив свою голову коневі до задніх ніг, щоби добре придивитися, чи є в коня підкови. Кінь зараз обома ногами вдарив вовка по зубах так, що той лиш перевернувся далеко позаду. А коли вовк прочунявся, то кінь був уже далеко. Іде вовк дальше полями і стрічає на полі лошака, каже до нього.\n— Я тебе, лошаку, із'їм.\n— Можеш мене відразу зачинати їсти, але знаєш добре, що мені мусиш наперед заспівати «вічная пам'ять», доки я ще жию,— сказав вовкові лошак,— бо як мені не заспіваєш, то тоді мною удавишся.\n— Лиш тілько? — сказав вовк.— То я тобі зараз заспіваю!\n— Но, зачинай, бо багато часу не є,— сказав на то лошак.\nВовк зажмурив очі і завив «вічная пам'ять» на цілу околицю. А коли доспівав і подивився довкола себе, то за лошаком вже давно слід застив.\nВовк був дуже розгніваний сам на себе, що дався дурному лошакові обманути, та іде собі дальше дуже голоден і засумований, що була нагода попоїсти смачного м'яса, а до цього часу не вдалося. А коли підійшов над один берег, то звідтам увидів, що під берегом в болоті лежала громада диких свиней. Він приблизився до них і вже не знав, що казати, лиш лакомо дивився на тучні свині.\n— Що хочеш від нас, пане вовче? — перебила стара свиня тоді, коли вже вовк розняв рот та хотів щось сказати.\n— Я дуже голоден, то хочу вас поїсти,— сказав нарешті вовк.\n— Добре,— згодилася стара свиня,— ми тобі дамося поїсти, але мусиш нас наперед висповідати, бо ми, свині, дуже грішні і не хочемо без сповіді повмирати.\n— Як я можу вас сповідати, коли я на попа не вчився і ним не був ніколи?\n— То не є хиба, що ти не був попом. Я тебе навчу; лиш ти стань над берегом, а ми всі одна з другою будемо у тебе сповідатися від своїх гріхів.\nЗгодився на то вовк і став над берегом та чекав, як то свині будуть сповідатися.\nСвиня розігналася і вдарила вовка головою у черево, так що вовк лиш покотився долі скалою. По хвилі ледве витягся на берег, але свиней вже нігде не видів. І знову забрався до лісу.\nІде вовк лісом та й дивиться. А там чоловік рубає дрова. Коли приходить ближче до чоловіка, то знайшов під корчами торбу з хлібом і ковбасою, що чоловік там сховав собі на полуденок. Вовк наперед поїв хліб, а ковбасою грався і кинув так нею угору, що ковбаса завісилася на гілку. І вовк хоч як спинався та підскакував догори, але не міг досягнути. Тоді зачав голосно вити і сам до себе сказав:\n— О, який я дурень! Чи мені було гусям грати, коли я не музикант?!.. Мені було їх поїсти! Чи я мусив бути кобилі за коваля, коли я ковальства не учився і на коваля не родився?!.. Або я мусив бути лошаті дурному за дяка і співати «вічная пам'ять», коли я не дяк?!.. Чи мені було свині сповідати, коли я на попа не учився і не такого роду?!. Та не мав права свині сповідати!.. А тепер мені було такою доброю і смачною ковбасою гратися?!. Мені було б хоч ковбасу поїсти наперед! А я послідній дурак! Мене треба було добре набити, то я мав би більше розуму!",
      "updateTime": 1486748726956,
      "updated": true
    },
    {
      "audioUrl": "http://kazku.novi-drova.com/audio/id_51.mp3",
      "createTime": 1478476800,
      "id": 51,
      "imageUrl": "https://docs.google.com/uc?id=0B6q3ecSsA9VxVmV2UTFHMWZVX00",
      "lullaby": false,
      "name": "Пан Коцький",
      "text": "В одного чоловіка був кіт старий, що вже не здужав і мишей ловити. От хазяїн його взяв та й вивіз у ліс, думає: «Нащо він мені здався, тільки дурно буду годувати,— нехай лучче в лісі ходить».\nПокинув його й сам поїхав.\nКоли це приходить до кота лисичка та й питає його:\n— Що ти таке?\nА він каже:— Я — пан Коцький.\nЛисичка й каже:\n— Будь ти мені за чоловіка, а я тобі за жінку буду.\nВін і згодився. Веде його лисичка до своєї хати,— так уже йому годить: уловить де курочку, то сама не їсть, а йому принесе.\nОт якось зайчик побачив лисичку та й каже їй:\n— Лисичко-сестричко, прийду я до тебе на досвітки.\nА вона йому:\n— Є у мене тепер пан Коцький, то він тебе розірве.\nЗаєць розказав за пана Коцького вовкові, ведмедеві, дикому кабанові.\nЗійшлися вони докупи, стали думати, як би побачити пана Коцького,— та й кажуть:\n— А зготуймо обід!\nІ взялися міркувати, кому по що йти. Вовк каже:\n— Я піду по м'ясо, щоб було що в борщ.\nДикий кабан каже:\n— А я піду по буряки і картоплю.\nВедмідь:\n— А я меду принесу на закуску.\nЗаєць:\n— А я капусти.\nОт роздобули всього, почали обід варити. Як зварили, почали радитись, кому йти кликати на обід пана Коцького.\nВедмідь каже:\n— Я не підбіжу, як доведеться тікати.\nКабан:\n— А я теж неповороткий.\nВовк:\n— Я старий уже і трохи недобачаю.\nТільки зайчикові й приходиться.\nПрибіг заєць до лисиччиної нори, коли це лисичка вибігає, дивиться, що зайчик стоїть на двох лапках біля хати, та й питає його:\n— А чого ти прийшов?\nВін і каже:\n— Просили вовк, ведмідь, дикий кабан, і я прошу, щоб ти прийшла зі своїм паном Коцьким на обід.\nА вона йому:\n— Я з ним прийду, але ви поховайтесь, бо він вас розірве.\nПрибігає зайчик назад та й хвалиться:\n— Ховайтесь, казала лисичка, бо він як прийде, то розірве нас.\nВони й почали ховатися: ведмідь лізе на дерево, вовк сідає за кущем, кабан заривається у хмиз, а зайчик лізе в кущ.\nКоли це веде лисичка свого пана Коцького. Доводить до столу, а він побачив, що на столі м'яса багато, та й каже:\n— Ма-у!.. Ма-у!.. Ма-у!..\nА ті думають: «От вражого батька син, ще йому мало! Це він і нас поїсть!»\nВиліз пан Коцький на стіл та почав їсти, аж за ушима лящить. А як наївсь, то так і простягсь на столі.\nА кабан лежав близько столу в хмизі, та якось комар і вкусив його за хвіст, а він так хвостом і крутнув; кіт же думав, що то миша, та туди, та кабана за хвіст. Кабан як схопиться, та навтіки!\nПан Коцький злякався кабана, скочив на дерево та й подерся туди, де ведмідь сидів. Ведмідь як побачив, що кіт лізе до нього, почав вище лізти по дереву, та до такого доліз, що й дерево не здержало — так він додолу впав — гуп! — та просто на вовка,— мало не роздавив сердешного.\nЯк схопляться вони, як дременуть, то тільки видко. Заєць і собі за ними — забіг не знать куди... А потім посходились та й кажуть:\n— Такий малий, а тільки-тільки нас усіх не поїв!",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_52.mp3",
      "createTime": 1478476800,
      "id": 52,
      "imageUrl": "https://docs.google.com/uc?id=0B6q3ecSsA9VxVll0RmR6aXc3V2M",
      "lullaby": false,
      "name": "Лебідь, рак і щука",
      "text": "Плавав лебідь на воді понад берегом; зігнувши шию, дивився у воду. Пливла мимо щука, зупинилась і питає:\n— Скажи, будь ласкавий, де ти буваєш, коли річка замерзає?\n— А навіщо тобі знать?\n— Та я хотіла на зиму куди-небудь утекти, а то під льодом задихаюся без свіжого повітря.\n— Я на зиму лечу звідси в теплий край та й живу там до весни.\n— Візьми і мене з собою! — сказала щука.\n— А чого ж, про мене — все одно, хочеш — так подамось разом, веселіш буде.\nПочув їхню розмову рак і каже:— Візьміть і мене!\n— Ну так що ж, хочеш — вирушай і ти з нами; гуртом веселіше буде; діждемо осені, я вам скажу, коли летіти.\nЛебідь, бач, думав, що як вони плавають у воді, то вміють і в повітрі літати.\n\nМинуло літо, настала осінь, лебідь і каже:\n— Ну, пора летіти у вирій, збирайтеся па завтра, після обіду рушимо в дорогу.\nЩука сказала ракові. Рак подумав і каже:\n— А як же ми, сестро, будем на сухопутті жить без їжі? Давай візьмемо з собою на дорогу харчів, щоб вам вистачило до теплого краю.\n— А як же ми візьмемо? — спитала щука.\n— Та давай складемо харчі на візок, упряжемось в нього і подамось. Запросимо і лебедя за компанію, він нам поможе, втрьох потягнем за собою харчі.\nРак і щука добули воза, насукали з трави постороп-кіо і чекають лебедя. На другий день прилетів лебідь і каже:\n— Ну, ви тут готові? А то я вже лечу!\n— Готові, готові, тільки ти, будь ласка, поможи н,г, віз везтп; давай ми всі троє впряжемось і подамося.\n— Добре, чіпляйте посторонка мені за ногу.\nРак прив'язав лебедя за погу. Свого посторопка взяв у клешні, а щука за третього вчепилася зубами.\n— Ну, разом! Рушай!\nРак шарпнув назад, хвостиком замелькав, щука стрілою розігналась у воду, на глибину, а лебідь, замахавши крилами, рвонувсь угору; обірвались усі посторонки, по дали возові ходу.\nХто з них був винен, а хто прав, цього ніхто не знав і судити їх ніхто не став. Тільки жаби добре насміялись і немало дивувалися, чого рак і щука не за своє діло брались.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_53.mp3",
      "createTime": 1478476800,
      "id": 53,
      "imageUrl": "https://docs.google.com/uc?id=0B6q3ecSsA9VxdUdrYjhWSWdra1U",
      "lullaby": false,
      "name": "Кривенька качечка",
      "text": "Були собі дід та баба, та не було у них дітей. От вони собі сумують, а далі дід і каже бабі:\n- Ходімо, бабо, в ліс по грибки!\nОт пішли, бере баба грибки, коли дивиться - у кущику гніздечко, а в гніздечку качечка сидить.\nОт вона дідові:\n- Дивись, діду, яка гарна\nкачечка!\nА дід каже:\n- Візьмімо її додому, нехай вона у нас живе.\nСтали її брати, коли дивляться, аж у неї ніжка переломлена. Вони взяли її тихенько, принесли додому, зробили їй гніздечко, обложили його пір'ячком і посадили туди качечку, а самі знову пішли по грибки.\nВертаються, аж дивляться, що в них прибрано, хліба напечено, борщик зварений. От вони до сусідів:\n- Хто це? Хто це?\nНіхто нічого не знає.\nДругого дня знову пішли дід і баба по грибки. Приодять додому - аж у них і варенички зварені, і пощиночок стоїть на віконці. Вони знову до сусідів:\n- Чи не бащили кого?\nКажуть:\n- Бачили якусь дівчину,\nвід криниці воду несла. Така, - кажуть, - гарна, тільки трішки кривенька!\nОт дід і баба думали-думали: \"Хто б це був?\" - ніяк не вгадають. А далі баба дідові й каже:\n- Знаєш що, діду? Зробимо так: скажемо, що йдемо по грибки, а самі заховаємось та й будемо виглядти, хто до нас понесе воду.\nТак і зробили.\nСтоять вони за коморою, коли дивляться, аж із хати виходить дівчина з коромислом: така гарна! Тільки щo кривенька трошки. Пішла вона до криниці, а дід і баба тоді в хату; дивляться - аж у гніздечку нема качечки, тільки повно пір'ячка. Вони тоді взяли гніздечко та й укинули у піч, воно там і згоріло.\nКоли йде дівчина з водою. Увійшла в хату, побачила діда й бабу та зараз до гніздечка - аж гніздечка нема. Вона тоді як заплаче! Дід і баба до неї, кажуть:\n- Не плач, галочко! Ти будеш у нас за дочку; ми будемо тебе любити і жалувати, як рідну дитину!\nА дівчина й каже:\n- Я довіку жила б у вас, якби ви не спалили мого гніздечка та не підглядали за мною; а тепер, - каже, - не хочу! Зробіть мені, діду, кужілочку й веретенце, я піду від вас.\nДід і баба плачуть, просять її зостатися; вона не схотіла. От дід тоді зробив їй кужілочку й веретенце; вона взяла, сіла надворі й пряде.\nКоли ж летить каченят \nтабуночок, побачили її й співають:\n- Онде наша діва,\nОнде наша Іва,\nНа метеному дворці,\nНа тесаному стовпці.\nКужілочка шумить,\nВеретенце дзвенить.\nСкиньмо по пір’ячку,\nНехай летитиь з нами!\nА дівчина їм і відказує:\n- Не полечу з вами:\nЯк була я в лужку,\nВиломила ніжку,\nА ви полинули,\nМене покинули!\nОт вони їй скинули по пір'ячку, а самі полетіли далі.\nКоли летить другий табуночок,\nі ці теж:\n- Онде наша діва,\nОнде наша Іва,\nНа метеному дворці,\nНа тесаному стовпці.\nКужілочка шумить,\nВеретенце дзвенить.\nСкиньмо по пір’ячку,\nНехай летитиь з нами!\nА дівчина їм і відказує:\n- Не полечу з вами:\nЯк була я в лужку,\nВиломила ніжку,\nА ви полинули,\nМене покинули!\nОт вони їй скинули по пір'ячку, а самі полетіли далі.\nКоли летить третій табуночок, побачили дівчину і зараз:\n- Онде наша діва,\nОнде наша Іва,\nНа метеному дворці,\nНа тесаному стовпці.\nКужілочка шумить,\nВеретенце дзвенить.\nСкиньмо по пір’ячку,\nНехай летитиь з нами!\nСкинули їй по пір'ячку, дівчина увернулася в пір'ячко, зробилася качечкою і полетіла з табуночком.\nА дід і баба знову зосталися самі собі.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_54.mp3",
      "createTime": 1478476800,
      "id": 54,
      "imageUrl": "https://docs.google.com/uc?id=0B6q3ecSsA9VxWm5fMmdWWEtwck0",
      "lullaby": false,
      "name": "Колобок",
      "text": "Були собі дід та баба та дожились уже до того, що й хліба нема. Дід і просить:\n— Бабусю! Спекла б ти колобок!\n— Та з чого ж я спечу, як і борошна нема?\n— От, бабусю, піди в хижку та назмітай у засіку борошенця, то й буде колобок.\nПослухалась баба, пішла в хижку, назмітала в засіку борошенця, витопила в печі, замісила гарненько борошно, спекла колобок та й поклала на вікні, щоб простигав.\nА він лежав, лежав на вікні, а тоді з вікна на призьбу, а з призьби на землю в двір, а з двору за ворота та й побіг покотився дорогою.\nБіжить та й біжить дорогою, коли це назустріч йому зайчик.\n— Колобок, колобок, я тебе з'їм!\n— Не їж мене, зайчику-лапанчику, я тобі пісеньки заспіваю.\n— Ану заспівай!\nЯ по засіку метений,\nЯ із борошна спечений,—\nЯ від баби втік,\nЯ від діда втік,\nТо й від тебе втечу!\nТа й побіг знову. Біжить та й біжить... Перестріває його вовк:\n— Колобок, колобок, я тебе з'їм!\n— Не їж мене, вовчику-братику, я тобі пісеньки заспіваю.\n— Ану заспівай!\nЯ по засіку метений,\nЯ із борошна спечений,—\nЯ від баби втік,\nЯ від діда втік,\nЯ від зайця втік,\nТо й від тебе втечу!\nТа й побіг... Аж іде ведмідь.\n— Колобок, колобок, я тебе з'їм!\n— Не їж мене, ведмедику, я тобі пісеньки заспіваю.\n— Ану заспівай!\n\nЯ по засіку метений,\nЯ із борошна спечений,—\nЯ від баби втік,\nЯ від діда втік,\nЯ від зайця втік,\nЯ від вовка втік,\nТо й від тебе втечу!\nТа й побіг.\nБіжить та й біжить дорогою... Стрічається з лисичкою:\n— Колобок, колобок, я тебе з'їм!\n— Не їж мене, лисичко-сестричко, я тобі пісеньки заспіваю.\n— Ану заспівай!\nЯ по засіку метений,\nЯ із борошна спечений,—\nЯ від баби втік,\nЯ від діда втік,\nЯ від зайця втік,\nЯ від вовка втік,\nВід ведмедя втік,\nТо й від тебе втечу!\n— Ну й пісня ж гарна! — каже лисичка.— От тільки я недочуваю трохи. Заспівай-бо ще раз та сідай до мене на язик, щоб чутніше було.\nКолобок скочив їй на язик та й почав співати:\nЯ по засіку метений...\nА лисичка — гам його! Та й з'їла!",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_55.mp3",
      "createTime": 1478476800,
      "id": 55,
      "imageUrl": "https://docs.google.com/uc?id=0B6q3ecSsA9VxV0VLSTMycXpqajg",
      "lullaby": false,
      "name": "Кирило Кожум'яка",
      "text": "Колись був у Києві якийсь князь-лицар, і був коло Києва змій, і щороку посилали йому дань: давали або молодого парубка, або дівчину.\nОто прийшла черга вже й до дочки самого князя. Нічого робить, коли давали городяни, треба й йому давати. Послав княвь свою дочку в дань змієві. А дочка була така хороша, що й сказати не можна. То змій її й полюбив. От вона до нього прилестилась та й питається раз у нього:\n— Чи є,— каже,— на світі такий чоловік, щоб тебе подужав?\n— Є,— каже,— такий — у Києві над Дніпром... Як вийде на Дніпро мочити кожі (бо він кожум'яка), то не одну несе, а дванадцять разом, і як набрякнуть вони водою з Дніпрі, то я візьму та й учеплюсь за них, чи витягне-то він їх? А йому байдуже: як поцупить, то й мене з ними трохи на берег не витягне. От того чоловіка тільки мені й страшно.\nКнязівна і взяла собі те на думку й думає, як би їй вісточку додому подати і на волю до батька дістатись? А при ній не було ні душі,— тільки один голубок. Вона згодувала його за щасливої години, ще як у Києві була. Думала-думала, а далі і написала до отця.\n— От так і так,— каже,— у вас, тату, є в Києві чоловік, на ймення Кирило, на прізвище Кожум'яка. Благайте ви його через старих людей, чи не схоче він із змієм побитися, чи не визволить мене, бідну, з неволі! Благайте його, таточку, і словами, і подарунками, щоб не образився він за яке незвичайне слово! Я за нього і за вас буду довіку богу молитися.\nНаписала так, прив'язала під крильцем голубові та й випустила у вікно. Голубок злинув під небо та й прилетів додому, на подвір'я до князя. А діти саме бігали по подвір'ї та й побачили голубка.\n— Татусю, татусю! — кажуть.— Чи бачиш — голубок від сестриці прилетів!\nКнязь перше зрадів, а далі подумав-подумав та й засумував:\n— Це ж уже проклятий ірод згубив, видно, мою дитину!\nА далі приманив до себе голубка, глядь, аж під крильцем карточка. Він за карточку. Читає, аж дочка пише: так і так. Ото зараз покликав до себе всю старшину.\n— Чи є такий чоловік, що прозивається Кирилом Кожум'якою?\n— Є, князю. Живе над Дніпром.\n— Як же б до нього приступитись, щоб не образився та послухав?\nОто сяк-так порадились та й послали до нього самих старих людей. Приходять вони до його хати, відчинили помалу двері зо страхом та й злякались. Дивляться, аж сидить сам Кожум'яка долі, до них спиною, і мне руками дванадцять кож, тільки видно, як коливає отакою білою бородою! От один з тих посланців: «Кахи!»\nКожум'яка жахнувся, а дванадцять кож тільки трісь! Обернувся до них, а вони йому в пояс:\n— От так і так: прислав до тебе князь із просьбою...\nА він і не дивиться: розсердився, що через них та дванадцять кож порвав.\nВони знов давай його просити, давай його благати. Стали навколішки... Шкода! Просили-просили та й пішли, понуривши голови.\nЩо тут робитимеш? Сумує князь, сумує і вся старшина.\n— Чи не послати нам іще молодших?\nПослали молодших — нічого не вдіють і ті. Мовчить та сопе, наче не йому й кажуть. Так розібрало його за ті кожі.\nДалі схаменувся князь і послав до нього малих дітей. Ті як прийшли, як почали просити, як стали навколішки та як заплакали, то й сам Кожум'яка не витерпів, заплакав та й каже:\n— Ну, для вас я вже зроблю. Пішов до князя.\n— Давайте ж,— каже,— мені дванадцять бочок смоли і дванадцять возів конопель!\nОбмотавсь коноплями, обсмолився смолою добре, взяв булаву таку, що, може, в ній пудів десять, та й пішов до змія.\nА змій йому й каже:\n— А що, Кирило? Прийшов битися чи миритися?\n— Де вже мириться? Битися з тобою, з іродом проклятим!\nОт і почали вони биться — аж земля гуде. Що розбіжиться змій та вхопить зубами Кирила, то так кусок смоли й вирве, що розбіжиться та вхопить, то так жмуток конопель і вирве. А він його здоровенною булавою як улупить, то так і вжене в землю. А змій, як вогонь, горить,— так йому жарко, і поки збігає до Дніпра, щоб напиться, та вскочить у воду, щоб прохолодиться трохи, то Кожум'яка вже й обмотавсь коноплями і смолою обсмоливсь. Ото вискакує з води проклятий ірод, і що розженеться проти Кожум'яки, то він його булавою тільки луп! Що розженеться, то він, знай, його булавою тільки луп та луп, аж луна йде. Бились-бились — аж курить, аж іскри скачуть. Розігрів Кирило змія ще лучче, як коваль леміш у горні: аж пирхає, аж захлинається, проклятий, а під ним земля тільки стогне.\nА тут у дзвони дзвонять, молебні правлять, а по горах народ стоїть, як неживий, зціпивши руки, жде, що то буде! Коли ж зміюка — бубух! Аж земля затряслась. Народ, стоячи на горах, так і сплеснув руками: «Слава тобі, господи!»\nОт Кирило, вбивши змія, визволив князівну і віддав князеві. Князь уже не знав, як йому й дякувати. Та вже з того-то часу і почало зваться те урочище в Києві, де він жив, Кожум'яками.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_56.mp3",
      "createTime": 1478476800,
      "id": 56,
      "imageUrl": "https://docs.google.com/uc?id=0B6q3ecSsA9VxTlJId1QwMkhaRG8",
      "lullaby": false,
      "name": "Іван-Побиван",
      "text": "Унадивсь колись давним-давно один страшний змій десь у якусь слободу людей їсти та й виїв чисто всіх, зостався один тільки дід.\n— Ну,— каже змій,— завтра тобою поснідаю.\nА через ту слободу ішов один бідний хлопець та й зайшов до того діда, проситься ночувати.\n— А хіба тобі жити надокучило? — питає його дід.\n— Як? — каже бідний хлопець.\nДід розказав йому, що тут змій усіх людей переїв і це завтра його з'їсть.\n— Е,— каже хлопець,— подавиться!\nОт уранці прилітає змій, побачив хлопця.\n— О, це добре,— каже,— був один, а тепер двоє. А хлопець:\n— Гляди, не подавись! Змій і дивується.\n— Як,— каже,— хіба ти сильніший за мене?\n— Авжеж.\n— Який же ти сильний? Я он, бач...— Та взяв камінь, як здавив, так з каменя мука і посипалась.\n— Е, це дурниця,— каже хлопець,— здави так, щоб з нього юшка потекла.\nТа тут же взяв з мисника ворочок сиру, та як натисне, так з нього сироватка і потекла.\n— Отак,— каже,— дави.\n— Ну, ходім,— каже змій,— за товариша будеш. А хлопець йому:\n— Хіба за старшого.\nОто й пішли. Питає його змій:\n— А як звуть тебе?\n— Іван-Побиван,— каже хлопець.\nНу, змій вже й боїться його: «Щоб ще мене,— думає,— не вбив». Стали на обід, змій і каже:\n— Піди ж ти, хлопче, та принеси вола, будем обідати варити.\nПішов хлопець, та куди тобі, хоч би одну ногу доніс. От він ходить по змійовій череді та й зв'язує волів хвостами докупи. А змій ждав, ждав і побіг сам.\n— Що ти, хлопче, робиш?\n— Е, буду я тобі по одному носити, я всіх зразу хочу забрати.\n— Та ну тебе к бісу, ти мені всю худобу переведеш.\nСтяг змій з вола шкуру і поволік. От дає він хлопцеві ту шкуру.\n— Іди,— каже,— води повну шкуру принеси.\nВзяв хлопець шкуру, насилу-насилу дотяг її до колодязя, та як упустив туди, то вже і не витягне. Тоді взяв лопату та й ходить кругом криниці, підкопує її.\nПрибігає змій.\n— Що ти робиш?\n— Е, буду я тобі шкурою воду носити! Я зачеплю всю криницю та й приволочу.\n— А щоб тебе,— каже змій, а сам злякався хлопцевої сили.\nПоніс сам шкуру.\n— Піди ж,— каже,— хлопче, дров принеси; вирви там сухого дуба, та й буде з нас.\n— Е, буду я тобі трошки носити! Якби дубів двадцять заразом, то б так! — Та й удав, ніби розсердивсь, не пішов.\nОт змій наварив, сів і їсть, а хлопець ніби сердиться і обідати не йде, бо ж як піде, то змій зразу здогадається, що він не такий сильний, як побачить, що хлопець менше від нього їсть. А як зосталось небагато, то тоді хлопець сів і собі посьорбав та й каже:\n— Мало.\n— Ну,— каже змій,— коли мало, то ходім тепер до моєї матері, вона нам вареників наварить.\n— А як іти, то йти,— каже хлопець, а сам думає: «Тепер я пропав».\nОт як почали їсти,— а вареників стоїть бочок двадцять,— то змій все їсть та їсть, уже й наїдається, а хлопець усе за пазуху та в штани ховає, усе ховає. Вже казанів з двадцять подала, а він одно ховає. Як поїли, то змій і каже:\n— Ходім на камінь крутитись.\n— А як іти, то йти,— каже хлопець.\nЗмій як крутнувсь — аж вогонь пішов.\n— Дурниця,— каже хлопець,— ти так крутнись, щоб юшка потекла.— Та як притисне до каменя ті вареники, що в його одежі, а з них юшка і бризнула.\n— От так,— каже,— крутись! Та ще, та ще! От як дави!\nНу, змій вже вкрай злякався Івана-Побивана. Але ще каже:\n— Ану, давай хто сильніше засвище.\n— Давай.\nНу, змій як свиснув, то аж дерева пригнулись.\n«Ну,— думає Іван-Побиван,— що його робити?» А тут лежала одна залізяка. Глянув Іван на неї та до змія:\n— Зажмури очі, бо я як свистатиму, то тобі можуть очі повилазити.\nЗмій зажмурив, а Іван-Побиван як огріє змія тією залізякою межи очі, то той аж здригнувсь.\n— Правду кажеш,— каже змій,— ледве очі не повискакували.\nТа вже щоб хоч не бути з Іваном вкупі, побудував ото йому хату на одшибі; хлопець і живе собі. А змій давай з матір'ю радитись, як би їм його звести зі світу.\n— Давай,— кажуть,— його спалимо.\nА хлопець підслухав це та десь і сховавсь на цю ніч. От як спалили ту хату, хлопець прийшов, став коло попелу та й струшується, ніби тільки що виліз.\nПриходить змій.\n— Що ти, хлопче, хіба ще живий?\n— Живий, тільки цієї ночі мене щось ніби блоха вкусила.\n«Ну,— думає змій,— од такого треба подалі». Та як дременув з тих країв, то тільки його і бачили.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_57.mp3",
      "createTime": 1478476800,
      "id": 57,
      "imageUrl": "https://docs.google.com/uc?id=0B6q3ecSsA9VxWEtsSm9lSFpUZnc",
      "lullaby": false,
      "name": "Названий батько",
      "text": "Зосталося три брати сиротами — ні батька, ні неньки. І дома нема нічого — ні хазяйства, ні хати. Ото й пішли вони всі втрьох найматися. Аж іде дід старий-старий, борода біла.\n— Куди це ви, дітки, йдете?\nА вони кажуть:\n— Найматися.\n— Хіба в вас свого хазяйства нема?\n— Нема,— кажуть.— Якби до доброго чоловіка в найми попасти, то ми б йому по правді робили, по щирості слухалися і за рідного батька його мали б.\nТоді дід і каже:\n— Добре! Коли так, то будьте ви мені сини, а я вам батько. Слухайтесь мене, то я з вас людей пороблю, навчу, як жити, з правдою не розминаючись.\nЗгодилися вони та й пішли з тим дідом. Ідуть темними лісами, широкими полями. Ідуть та й ідуть, коли бачать, аж стоїть така хатка чепурна, біленька у вишневому садку, квітками обсаджена. Вибігає з хатки дівчина, така гарна, як та квіточка. Глянув на неї старший брат та й каже:\n— Коли б мені цю дівчину посватати, та ще щоб були в мене воли та корови!\nА дід-батько й каже:\n— Добре, ходім сватати! Буде тобі дівчина, будуть у тебе воли й корови. Живи щасливо, та тільки за правду не забувай!\nОто вони й пішли сватати ту дівчину. Висватали її, відгуляли весілля. Вже старший брат хазяїном став і в тій хаті жити зостався.\nІдуть вони далі — вже втрьох. Коли знову стоїть хата гарна, а коло неї млин і ставочок, і дівчина гарна щось робить коло хати — така працьовита. То підстарший брат тільки глянув та й каже:\n— Коли б мені ту дівчину за себе взяти та ще щоб млин, і ставочок мені, то я б у млині сидів та й хліб мав би, поки мого й віку.\nА дід-батько й каже:— Добре, синку, так і буде!\nЗараз вони пішли в ту хату, посватали дівчину, уже підстарший брат до тієї дівчини в прийми пристає. Відгуляли весілля. Тоді й каже дід-батько:\n— Ну, синку, тепер живи щасливо, та гляди, за правду не забувай!\nТа й пішли собі вже вдвох: дід-батько та найменший син. Ідуть, коли бачать — хатка вбога стоїть, і дівчина виходить з хати, гарна дуже, як зірочка ясна, а вбога така, що лата на латі. То найменший брат і каже:\n— Коли б мені з цією дівчиною одружитись, то робили б ми, і хліб у нас був би, не забували б ми і про вбогих людей: і самі їли, і людей наділяли б.\nТо дід-батько й каже:\n— Добре, синку, — так і буде. Гляди ж тільки правди не забувай!\nОженив і цього сина та й пішов собі по світах.\nА три брати живуть. Старший брат так забагатів, що вже будинки собі помурував, червінці складає та тільки про те й думає, як би йому тих червінців найбільше постягати. А щоб убогому чоловікові запомогти, то того й не нагадуй — дуже скупий був. Підстарший брат теж забагатів. Стали за нього наймити робити, а сам він тільки лежить, їсть, п'є та порядок дає. Найменший так собі живе: коли що дома є, то й з людьми поділиться.\nОто пішов дід-батько по світах. А тоді вертається — подивитися, як то його сини живуть та чи з правдою не розминаються. Приходить до найстаршого старцем убогим. Той ходить по двору. Він кланяється, каже:\n— Якби ваша ласка подати мені милостині!\nА той каже:\n— Ге, не який старий! Схочеш, то заробиш, — я сам недавно на ноги зіп'явся.\nА в нього добра, що страх: будинки муровані, стоги, стодоли, товару повні обори, комори добра повні, гроші... А милостині не дав!\nПішов той дід. Відійшов так, може, з версту, став, оглянувся назад на ту господу та на те добро — і все добро запалало.\nПішов він тоді до підстаршого брата. Приходить, а в того і млинок, і ставок, і хазяйство гарне. І сам він у млині сидить. От дід уклонився низенько та й каже:\n— Дай, чоловіче добрий, хоч трохи борошна: я вбогий чоловік, не маю чого з'їсти.\n— Шкода,— каже,— я ще й собі не намолов. Багато вас тут таких валандається!\nПішов дід. Відійшов трохи, оглянувся — так і охопило той млин полум'ям.\nПриходить дід до третього брата. А той живе вбого, хатка невелика, тільки чистенька. Прийшов та такий уже зробився обшарпаний, обідраний.\n— Дайте,— каже,— хоч шматочок хліба!\nТо той чоловік:\n— Ідіть,— каже,— дідусю, в хату, — там вас нагодують і з собою дадуть.\nПриходить він у хату. Жінка як глянула на нього, що він такий обідраний, пожаліла його, пішла в комору, внесла штани, сорочку внесла, дала йому. Надів він. Так як надівав, вона глянула, аж у нього на грудях рана велика, така страшна!.. Посадили вони його за стіл, нагодували, напоїли. А тоді чоловік і питається:\n— Скажіть мені, дідусю, з чого це у вас рана на грудях?\n— А це,— каже,— така в мене рана, що від неї мені скоро смерть буде. Тільки мені день і зостався жити.\n— Оце лихо! — каже жінка.— І нема на неї ніяких ліків?\n— Є,— каже дід,— та тільки ніхто тих ліків не дасть, хоч кожен може.\nТоді чоловік і каже:\n— А чому ж не дати? Аби міг? Кажіть які.\n— Та такі,— каже дід,— як хазяїн сам візьме та підпалить свою хату, та все його добро згорить, треба взяти того попелу та й затоптати мені рану, то тоді загоїться. Та хіба ж є такий чоловік на світі, щоб те зробив?\nЗамислився найменший брат. Довго думав, а тоді до жінки:\n— А ти як, жінко, думаєш?\n— Та так,— каже жінка,— що ми хату вдруге наживемо, а добрий чоловік як умре, то вже йому другого життя не буде.\n— Ну, коли так,— каже чоловік,— то винось дітей з хати!\nПовиносили вони дітей, самі повиходили. Глянув чоловік на хату — жалко йому свого добра! А чоловіка ще жалкіше! Взяв та й підпалив. Так ураз хата полум'ям і взялася — де й ділася. А замість неї постала інша хата, така гарна та пишна.\nА дід стоїть та тільки всміхається.\n— Бачу,— каже,— сину, що з вас трьох тільки ти й не розминувся з правдою. Живи ж щасливо!\nТут відразу пізнав чоловік свого названого батька. Кинувся до нього, аж його вже й нема.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_58.mp3",
      "createTime": 1478476800,
      "id": 58,
      "imageUrl": "https://docs.google.com/uc?id=0B6q3ecSsA9VxQUhxa2VCY2RBOG8",
      "lullaby": false,
      "name": "Мудра дівчина",
      "text": "Було собі два брати — один убогий, а другий багатий. От багатий колись ізласкавився над бідним, що не має той ні ложки молока дітям, та й дав йому дійну корову, каже:\n— Потроху відробиш мені за неї.\nНу, бідний брат відробляв потроху, а далі тому багачеві шкода стало корови, він і каже вбогому братові:\n— Віддай мені корову назад! Той каже:\n— Брате! Я ж тобі за неї відробив!\n— Що ти там відробив,— як кіт наплакав тієї роботи було, а то таки корова! Віддай!\nБідному жалко стало своєї праці, не схотів віддати. Пішли вони позиватися до пана. Прийшли до пана. А панові, мабуть, не схотілося роздумувати, хто з них правий, а хто ні,— то він і каже Їм: — Хто відгадає мою загадку, того й корова буде.\n— Кажіть, пане!\n— Слухайте: що є в світі ситніш, прудкіш, миліш над усе? Завтра прийдете, скажете.\nПішли брати. Багач іде додому та й думає собі:\n— От дурниця, а не загадка! Що ж є ситніш над панські кабани, прудкіш над панські хорти, а миліш над гроші? Ге, моя корова буде!\nБідний прийшов додому, думав, думав та й зажурився. А в нього була дочка Маруся. Вона й питається:\n— Чого ви, тату, зажурилися? Що пан казав?\n— Та тут, дочко, таку пан загадку загадав, що я й не надумаю, що воно й є.\n— А яка ж загадка, тату? — Маруся питає.\n— Та така: що є в світі ситніш, прудкіш, миліш над усе?\n— Е, тату, ситніш над усе — земля-мати, бо вона всіх годує й напуває; прудкіш над усе — думка, бо думкою враз куди хоч перелетиш; а миліш над усе — сон, бо хоч як добре та мило чоловікові, а все покидає, щоб заснути.\n— Чи ба? — каже батько.— Адже й справді так! Так же я й панові казатиму.\nДругого дня приходять обидва брати до пана. От пан їх і питає:\n— Ану, відгадали?\n— Відгадали, пане,— кажуть обидва.\nОт багатий зараз виступає, щоб собі попереду поспішить, та й каже:\n— Ситніш, пане, над усе — ваші кабани, а прудкіш над усе — ваші хорти, а миліш над усе - гроші!\n— Е, брешеш, брешеш! — каже пан. Тоді до вбогого: — Ану, ти!\n— Та що ж, пане, нема ситнішого, як земля-мати: вона всіх годує й напуває.\n— Правда, правда! — каже пан.— Ну, а прудкіш що на світі?\n— Прудкіш, пане, над усе — думка, бо думкою враз куди хоч перелетиш.\n— Так! Ну, а миліш? — питає він.\n— А миліш над усе — сон, бо хоч як добре та мило чоловікові, а все покидає, щоб заснути.\n— Так, усе! — говорить пан.— Твоя корова. Тільки скажи мені, чи ти сам це повідгадував, чи тобі хто сказав?\n— Та що ж, пане,— каже вбогий,— є в мене дочка Маруся,— так це вона мене так навчила.\nПан аж розсердився:\n— Як це? Я такий розумний, а вона проста собі дівка та мої загадки повідгадувала! Стривай же! На тобі оцей десяток варених яєць та понеси їх своїй дочці: нехай вона посадить на них квочку, та щоб та квочка за одну ніч вилупила курчата, вигодувала, і щоб твоя дочка зарізала трьох, спекла на снідання, а ти, поки я встану, щоб приніс, бо я дожидатиму. А не зробить, то буде лихо.\nІде сердешний батько додому та й плаче. Приходить, а дочка й питає його:\n— Чого ви, тату, плачете?\n— Та як же мені, дочко, не плакати: ось пан дав тобі десяток варених яєць та казав, щоб ти посадила на них квочку, та щоб вона за одну ніч вилупила й вигодувала курчата, а ти щоб спекла їх йому на снідання.\nА дочка взяла горщечок каші та й каже:\n— Понесіть, тату, оце панові та скажіть йому,— нехай він виоре, посіє цю кашу, і щоб вона виросла просом, поспіла на ниві, і щоб він просо скосив, змолотив і натовк пшона годувати ті курчата, що Їм треба вилупитись з цих яєць.\nПриносить чоловік до пана ту кашу, віддає та й каже:\n— Так і так дочка казала.\nПан дивився, дивився на ту кашу та взяв і віддав її собакам. Потім десь знайшов стеблинку льону, дає чоловікові й каже:\n— Неси твоїй дочці цей льон, та нехай вона його вимочить, висушить, поб'є, попряде й витче сто локіт полотна. А не зробить, то буде лихо.\nІде додому той чоловік і знов плаче. Зустрічає його дочка й каже:\n— Чого ви, тату, плачете?\n— Та бач же чого! Ось пан дав тобі стеблинку льону, та щоб ти його вимочила, висушила, пом'яла, спряла і виткала сто локіт полотна.\nМаруся взяла ніж, пішла й вирізала найтоншу гілочку з дерева, дала батькові та й каже:\n— Несіть до пана, нехай пан із цього дерева зробить мені гребінь, гребінку й днище, щоб було на чому прясти цей льон.\nПриносить чоловік панові ту гілочку й каже, що дочка загадала з неї зробити. Пан дививсь, дививсь, узяв та й покинув ту гілочку, а на думці собі: «Цю одуриш! Мабуть, вона не з таких, щоб одурити»... Потім думав, думав та й каже чоловікові:\n— Піди та скажи своїй дочці: нехай вона прийде до мене в гості, та так, щоб ні йшла, ні їхала; ні боса, ні вбута; ні з гостинцем, ні без гостинця. А як вона цього не зробить, то буде лихо!\nІде знов батько, плачучи, додому. Прийшов та й каже дочці:\n— Ну що, дочко, будемо робити? Пан загадав так і так.\nІ розказав їй усе. Маруся каже:\n— Не журіться, тату,— все буде гаразд. Підіть купіть мені живого зайця.\nПішов батько, купив живого зайця. А Маруся одну ногу вбула в драний черевик, а друга боса. Тоді піймала горобця, взяла ґринджоли, запрягла в них цапа. От узяла зайця під руку, горобця в руку, одну ногу поставила в санчата, а другою по шляху ступає — одну ногу цап везе, а другою йде. Приходить отак до пана в двір, а пан як побачив, що вона так іде, та й каже своїм слугам:\n— Прицькуйте її собаками!\nТі як прицькували її собаками, а вона й випустила їм зайця. Собаки погнались за зайцем, а її покинули. Вона тоді прийшла до пана в світлицю, поздоровкалась та й каже:\n— Ось вам, пане, гостинець.— Та й дає йому горобця. Пан тільки хотів його взяти, а він — пурх та й вилетів у відчинене вікно!\nА на той час приходять двоє до пана судитися. От пан вийшов на рундук та й питає:\n— Чого вам, люди добрі?\n— Та от чого, пане: ночували ми обидва на полі, а як уранці повставали, то побачили, що моя кобила привела лоша,— один каже.\nА другий чоловік каже:\n— Ні, брехня,— моя! Розсудіть нас, пане!\nОт пан думав, думав та й каже:\n— Приведіть сюди лоша й коней: до якої лоша побіжить,— та й привела.\nОт привели, поставили запряжені коні, а лоша пустили. А вони, ті два хазяїни, так засмикали те лоша, кожен до себе тягаючи, що воно вже не знає, куди йому бігти,— взяло та й побігло геть. Ну, ніхто не знає, що тут робити, як розсудити. А Маруся каже:\n— Ви лоша прив'яжіть, а матерів повипрягайте та й пустіть — котра побіжить до лошати, то та й привела.\nЗараз так і зробили. Пустили їх — так одна й побігла до лошати, а друга стоїть. Тоді пан побачив, що нічого з дівчиною не поробить, і відпустив її.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_59.mp3",
      "createTime": 1478476800,
      "id": 59,
      "imageUrl": "https://docs.google.com/uc?id=0B6q3ecSsA9VxWXRPUWdOZF8tNDQ",
      "lullaby": false,
      "name": "Чабанець",
      "text": "Був собі чабанець. Змалку пас вівці і крім них нічого не знав. Одного разу впав йому з неба здоровенний камінь. То він було усе грається тим каменем, то причепить до батога та кине вгору, а сам спати ляже на цілий день. Прокинеться, аж ось і камінь летить, та як упаде то по коліна у землю вгрузне. А то візьме кине серед степу сіряк, тим каменем придавить, то й три чоловіки не піднімуть. Мати було лає його:\n— Що ти, дурний, тягаєшся з такою каменюкою? Ще підірвешся!\nА йому байдуже, все качає той камінь. А до того царя, що в його царстві той чабанець жив, став підступати під город змій. Здоровенне каміння перевертає, кидає та дворець собі будує, і вимагає, щоб цар за нього свою дочку оддав. Цар перелякався, став засилати скрізь по царству бумагу, чи не знайдеться де такий богатир, щоб того змія знищив. Шукали-шукали, не знаходиться. А той чабанець почув та й хвалиться:\n— Я б того змія, — каже, — батогом убив.\nЛюди почули це, донесли цареві, той і вимагає його. От підійшов він до царя, цар подививсь, що він такий малий, та й каже:\n— Що ти хвалишся! Ти ще молодий!\n— Нічого, — каже чабанець.\nДав тоді йому цар два полки солдат. Чабанець вийшов до них і став командувать, наче він уже років двадцять у війську служив. Цар тільки руками сплеснув:\n— Боже мій! — каже.\nОт не доходячи за декілька метрів до змія, покидає чабанець свої полки і наказує:\n— Дивіться, як із змієвого дворця з труби піде дим, то я його побив, а як полум’я, то він мене.\nА той змій був такий сильний, до себе не підпускає, духом забиває. Та чабанець і не ворухнеться.\n— Ну, — питає, — чого, добрий молодець, зайшов? Будем битися чи миритися?\n— Не з тим добрий молодець ходить, щоб мириться, а з тим щоб биться.\nЗмій йому каже:\n— Піди ще три роки погуляй, тоді приходь.\n— Ні, — каже, — я вже своє відгуляв.\n— А чим ти мене будеш бити?\n— А оцим батогом.\nА батіг з волячої шкури сплетений, і той камінь на кінці прив’язаний.\n— Ну, — каже змій, — бий мене!\n— Ні, бий ти мене попереду.\nУ змія меч здоровенний стальний, як ударить же він того чабанця, так той меч на цурки розсипавсь.\n— Держись же, — каже чабанець, — тепер я тебе ударю.\nЯк шмагоне тим камінцем, змій так і розпластавсь. Дим пішов у трубу. Військо таке раде. Музиканти грають, цар чабанця зустрічає, бере під руку, веде у дворець.\nОт оддав цар за нього дочку, побудували їм дворець, живуть вони собі. А інші царі почали насміхатися, що як-таки свою рідну дочку та оддати за чабана! Цареві вже і самому жаль. І посилає він скрізь бумаги, чи не знайдеться де такий богатир, щоб того чабанця міг убить.\nОто найшлося двоє. Пішли вони до чабанця, а він сидить за столом, книжку читає і почув уже, що до нього битися йдуть. Прийшли вони, він і питає:\n— З чим, добрі молодці, прийшли, будем биться чи мириться?\n— Авжеж биться.\n— Підождіть, — каже , — я богу помолюсь.\nПомоливсь, сів за стіл і голову руками підпер.\n— Ну, — каже, — тепер бийте!\nОт один як ударить через ліве плече, так меч і розскочивсь. А другий як ударе навхрест через праве, тільки сорочку перерубав. Тоді чабанець устав, узяв їх обох і здавив докупи, так маслаки з них і посипалися. Набрав він тоді тих маслаків у кулаки, та так йому досадно на царя стало. Пішов він до нього і прямо каже:\n— Бачиш це? І тобі таке буде!\nВідтоді цар його і не чіпав.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_60.mp3",
      "createTime": 1478476800,
      "id": 60,
      "imageUrl": "https://docs.google.com/uc?id=0B6q3ecSsA9VxV0VsRXFOSXVxaEU",
      "lullaby": false,
      "name": "Ківш лиха",
      "text": "У багатого батька був один син, а батько нажив худобу неабияк, а таки чесно. Багато поту вилилося з його, багато крові зіпсувалося, поки заблищали у його в кишені червінці. Синові про те байдуже. Він виріс серед червінців, то йому вони недорогі були. Як дасть батько, то він і сіє грішми, як половою, аж слід його сяє. Дививсь-дививсь на це батько — і гірко йому було, що син робити не хоче, а його зароблене добро так нехтує. Уже й казав, і вмовляв — нічого не вдіє. Отой надумавсь батько.\nПішли якось батько з сином до річки, посідали, балакають. Іде якийсь чоловік і несе горобця продати. Син зараз і виймає золотого.\n— Дай мені! — каже батько.\nСин дає. Батько заміривсь рукою стиха на річку, наче хоче золотого кинути, а син і байдуже. Батько вдруге заміривсь. Син нічого. Узяв батько тоді та й кинув у воду червінця. Син навіть і не спитавсь у батька, нащо то й до чого, а зараз кишеню та й вийняв другого червінця. Батько бачить, що лиха година, та й каже синові:\n— Ось віддай мені капшок з грішми!\nСин дає. Тоді батько знов:\n— Іди ж, ти, — каже, — як оце ти єсть, та зароби червінця! Як заробиш, отоді приходь і поживеш мою худобу, а то господь з тобою — краще я на сиріт віддам.\nСин аж засміявся:\n— Піду, — каже.\nА собі дума: «От розумний батько! Чи диво то червінця заробити!»\nОт і пішов він. Ішов чи довго, чи ні, та й замислився: «Що ж я робити вмію? Письмо я знаю!» От і пішов по городу шукати роботи письменської. Та куди не поткнеться — скрізь не треба.\nА тут уже й їсти хочеться. Продав він кожушину — ходе у легенькому, а вже холодна осінь. Прийшов у бакалійницю, проситься у крамарчука у прикажчики. Питаються в нього:\n— Де ж ви були? Що знаєте?\n— Я жив біля батька, був коло хліборобства.\n— Та й тільки? — кажуть йому. — Не треба нам таких. Узять вас хіба за хлопця-попихача, так ви більше з’їсте, ніж зробите.\nЩо його робити? А тут холодно, а тут їсти хочеться. Пішов він до Дніпра — там пароходів та усяких суден без ліку стоїть. Нічого робити, найнявся він лантухи тягати. Як лозинка од вітру, гнувся він під тими лантухами важкими, ноги трусились, боліли. Увечері з незвички як упав на вулиці, так і заснув. Був би замерз, та солдат-поліціянт побачив, до поліції одвіз, думав, що п’яний.\nДругого дня те ж, третього, четвертого — усе те ж. Він уже й недоїда, недопива, щоб більше грошей зоставалося, а ще й далеко до золотого, бо й плата мала, і сили в його небагато.\nРобить — і так усю осінь і зиму проробив. І вже повесні зібралося у його стільки грошенят, що виміняв він за їх золотого. Тоді йде до батька. Прийшов, аж батько стоїть біля млина, саме біля річки.\n— Здорові, тату!\n— Здоров, синку! — каже батько. — Ну, синку, приніс?\nЛізе син у кишеню та потихеньку, як скляне, вийма щось загорнуте у ганчірочку, а потім ще й у папірець. Це червінець. Та й боїться давати батькові.\nУзяв батько, повертів того золотого у руках, та як замірився в річку. Син як схопить батька обома руками за руку, як крикне:\n— Ой, батеньку, батеньку!\nА сам як не свій. Тоді батько засміявся та й каже:\n— Ну, тепер я бачу, що ти знаєш, по чому ківш лиха, як достається червінець. Отепер ти мені син, і моя худоба буде тобі.\nІ з того часу син годі вже гроші розкидати, такий працьовитий та хазяйновитий зробився.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_61.mp3",
      "createTime": 1479805493,
      "id": 61,
      "imageUrl": "https://docs.google.com/uc?id=0B6q3ecSsA9Vxd3B6NmlnU0JVaE0",
      "lullaby": false,
      "name": "Як мужик пана дурив",
      "text": "Їде чоловік з сокирою, а бариня сидить під вікном.\n— Чим ти,— пита,— мужик, займаєшся?\n— То де діжку,— каже,— наб'ю, де дров нарубаю.\n— Наймись до мене.\n— Та й найміть.\n— Ось набий мені цю бочку,— каже і дає йому уперед гроші.\nВін узяв ту бочку порубав, у круг на дрова склав та й пішов собі.\nПриїздить пан, побачив ту бочку.\n— Що се,— пита,— таке?\n— Та се, душенько, мужик надув.\n— От я запряжу тройку коней, так я його дожену.\nПобіг скоро і догнав. А мужик побачив його та й став у гречці під дубом, наче держить того дуба. Пан і питає його, що «ти не бачив, не йшов тут мужик з сокирою?»\n— Ні,— каже,— бачив.\n— А що, я його дожену?\n— Ні, ви, пане, не доженете; якби я, то я б вашими кіньми догнав.\n— Так бери коні, дожени.\n— Давайте сто рублів та постійте, оцього дуба подержте.\nОт пан став під дуба, аж пнеться та держить його, а того чоловіка і слиху нема. «Обманив, сякий-такий! Постій же, я тобі гречку витолочу, скину дуба».\nОдскочив з-під дуба: «От-от упаде!», а дуб і не зворухнеться. «А надув! Вернусь, ще возьму тройку коней, я його дожену». Наздоганя того чоловіка вже на другій тройці.\n— Чи не бачив ти,— пита,— тут такого-то чоловіка?\n— Ні,— каже,— бачив.\n— Що ж, я його дожену?\n— Ні, ви не доженете, а якби я вашими кіньми, то б догнав.\n— Так бери та дожени.\n— Ніколи, пане, треба солов'я стерегти.\nА він як ото забачив пана, накрив «золото» шапкою та й стоїть.\n— На тобі сто рублів, біжи дожени його, а я твого солов'я постережу.\nУзяв той і коні, і гроші, тільки його і бачили. А пан ждав, ждав та: «Надув і цей! От я йому дам». Як учеше кулаком по шапці... «Тьху!» Вернувсь, ще одного коня взяв, знов наздоганяє його, а він у дупло вліз та й виглядає відтіля.\n— Чи ти не бачив,— питає,— тут такого-то чоловіка?\n— Бачив,— каже.\n— Що ж, я його дожену?\n— Ні, пане, не наздоженете. Якби я вашим конем, я б догнав, треба ось у дуплі сидіти.\n— Дожени,— каже,— я тобі заплачу і у дуплі за тебе посижу.\nПоліз пан у дупло, а чоловік на коня - та й подавсь. А пан сидів, сидів у дуплі та там і пропав.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_62.mp3",
      "createTime": 1479805493,
      "id": 62,
      "imageUrl": "https://docs.google.com/uc?id=0B6q3ecSsA9VxeEtsVm1kVldyRDA",
      "lullaby": false,
      "name": "Колосок",
      "text": "Жили-були двоє мишенят, Круть та Верть, та півник Голосисте Горлечко. Мишенята було тільки й знали, що співали та танцювали, крутились та вертілись. А півник трохи світло піднімався, спершу всіх піснею будив, а потім приймався за роботу.\nОто якось підмітав півник двір і бачить на землі пшеничний колосок.\n– Круть, Верть, – покликав півник, – дивіться, що я знайшов!\nПоприбігали мишенята та й кажуть:\n– Треба його обмолотити.\n– А хто молотитиме? – спитав півник.\n– Тільки не я! – закричав один.\n– Тільки не я! – закричав інший.\n– Гаразд, – сказав півник, – я обмолочу.\nІ взявся за роботу. А мишенята стали грати в лапту.\nСкінчив півник молотити і крикнув:\n– Гей, Круть, гей, Верть, дивіться, скільки я зерна намолотив!\nПоприбігали мишенята та й запищали в один голос: \n– Тепер потрібно зерно на млин нести, борошна намолоти!\n– А хто понесе? – спитав півник.\n– Тільки не я! – закричав Круть.\n– Тільки не я! – закричав Верть.\n– Гаразд, – сказав півник, – я знесу зерно на млин.\nЗвалив собі на плечі мішок і пішов. А мишенята тим часом затіяли чехарду. Один через одного стрибають, веселяться.\nПовернувся півник з млина, знову кличе мишенят:\n– Сюди, Круть, сюди Верть! Я борошно приніс.\nПоприбігали мишенята, дивляться – не нахваляться:\n– Ай да півник! Ай да молодець! Тепер треба тісто замісити так пироги пекти.\n– Хто буде місити? – спитав півник. А мишенята знову своє:\n– Тільки не я! – запищав Круть.\n– Тільки не я! – запищав Верть.\nПодумав, подумав півник та й каже: \n– Видно, мені доведеться.\nЗамісив тісто він, натаскал дров, затопила піч. А як піч истопилась, посадив у неї пироги. Мишенята теж часу не гають: пісні співають, танцюють. Спеклися пиріжки, півник їх вийняв, виклав на стіл, а мишенята тут як тут. І гукати їх не довелося.\n– Ох і зголоднів я! – пищить Круть.\n– Ох, і їсти хочеться! – пищить Верть.\nІ за стіл сіли.\nА півник їм каже:\n– Зачекайте, зачекайте! Ви мені спершу скажіть, хто знайшов колосок?\n– Ти знайшов! – голосно закричали мишенята.\n– А хто колосок обмолотив? – знову спитав півник.\n– Ти обмолотив! – тихше сказали обидва.\n– А хто зерно на млин носив?\n– Ти теж, – зовсім тихо відповіли Круть і Верть.\n– А тісто хто місив? Дрова носив? Піч топив? Пироги хто пек?\n– Все ти. Все ти, – ледь чутно пропищали мишенята.\n– А ви що робили?\nЩо сказати у відповідь? І сказати нічого. Стали Круть і Верть вилазити з-за столу, а півник їх і не затримує. Немає за що таких ледарів пирогами пригощати.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_63.mp3",
      "createTime": 1479805493,
      "id": 63,
      "imageUrl": "https://docs.google.com/uc?id=0B6q3ecSsA9VxT2VWanJNZ0J4aXM",
      "lullaby": false,
      "name": "Коза-дереза",
      "text": "Були собі дід та баба. Поїхав дід на ярмарок та й купив собі козу. Привіз її додому, а рано на другий день посилає дід старшого сина ту козу пасти. Пас, пас хлопець її аж до вечора та й став гнати додому. Тільки до воріт став доганяти, а дід став на воротях у червоних чоботях та й питається:\n— Кізонько моя мила, кізонько моя люба! Чи ти пила, чи ти їла?\n— Ні, дідусю, я й не пила, я й не їла: тільки бігла через місточок та вхопила кленовий листочок, тільки бігла через гребельку та вхопила водиці крапельку,— тільки пила, тільки й їла!\nОт дід розсердився на сина, що він погано худоби доглядає, та й прогнав його.\nНа другий день посилає другого сина — меншого. Пас, пас хлопець козу аж до вечора та й став гонити додому. Тільки став до воріт доганяти, а дід став на воротях у червоних чоботях та й питається:\n— Кізонько моя мила, кізонько моя люба! Чи ти пила, чи ти їла?\n— Ні, дідусю, я не пила, я й не їла: тільки бігла через місточок та вхопила кленовий листочок, бігла через гребельку та вхопила водиці крапельку,— тільки пила, тільки й їла!\nОт дід і того сина прогнав.\nНа третій день посилає вже жінку. От вона погнала козу, пасла весь день; ввечері стала доганяти до двору, а дід уже стоїть на воротях у червоних чоботях та й питається:\n— Кізонько моя мила, кізонько моя люба! Чи ти пила, чи ти їла?\n— Ні дідусю, я й не пила, я й не їла: бігла через місточок, ухопила кленовий листочок, бігла через гребельку, вхопила водиці крапельку,— тільки пила, тільки й їла!\nОт дід прогнав і бабу.\nНа четвертий день погнав він уже сам козу, пас увесь день, а ввечері погнав додому і тільки надігнав на дорогу, а сам навпростець пішов; став на воротях у червоних чоботях та й питається:— Кізонько моя мила, кізонько моя люба! Чи ти пила, чи ти їла?\n— Ні, дідусю, я не пила, я й не їла: бігла через місточок та вхопила кленовий листочок, бігла через гребельку, вхопила водиці крапельку,— тільки пила, тільки й їла!\nОт тоді дід розсердився, пішов до коваля, висталив ніж, став козу різати, а вона вирвалась та й утекла в ліс. У лісі бачить коза зайчикову хатку,— вона туди вбігла та й заховалась на печі.\nОт прибігає зайчик, коли чує — хтось є в хатці. Зайчик і питається:\n— А хто, хто в моїй хатці?\nА коза сидить на печі та й каже:\n— Я, коза-дереза,\nЗа три копи куплена,\nПівбока луплена!\nТупу-тупу ногами,\nСколю тебе рогами,\nНіжками затопчу,\nХвостиком замету,—\nТут тобі й смерть.\nОт зайчик злякавсь, вибіг з хатки, сів під дубком. Сидить та й плаче. Коли йде ведмідь та й питається:\n— Чого ти, зайчику-побігайчику, плачеш?\n— Як же мені, ведмедику, не плакати, коли в моїй хатці звір страшний сидить!\nА ведмідь:\n— От я його вижену! Побіг до хатки:\n— А хто, хто в зайчиковій хатці? А коза з печі:\n— Я, коза-дереза,\nЗа три копи куплена,\nПівбока луплена!\nТупу-тупу ногами,\nСколю тебе рогами,\nНіжками затопчу,\nХвостиком замету,—\nТут тобі й смерть.\nВедмідь і злякався.\n— Ні,— каже,— зайчику-побігайчику, не вижену — боюсь.\nОт ізнов пішов зайчик, сів під дубком та й плаче. Коли йде вовк і питається:\n— А чого це ти, зайчику-побігайчику, плачеш?\n— Як же мені, вовчику-братику, не плакати, коли в моїй хатці звір страшний сидить!\nА вовк:\n— От я його вижену!\n— Де тобі його вигнати! Тут і ведмідь гнав, та не вигнав.\n— Отже, вижену.\nПобіг вовк до хатки та й питається:\n— А хто, хто в зайчиковій хатці?\nА коза з печі:\n— Я, коза-дереза,\nЗа три копи куплена,\nПівбока луплена!\nТупу-тупу ногами,\nСколю тебе рогами,\nНіжками затопчу,\nХвостиком замету,—\nТут тобі й смерть.\nВовк і злякався.\n— Ні,— каже,— зайчику-побігайчику, не вижену — боюсь.\nЗайчик ізнов пішов, сів під дубком та й плаче. Коли біжить лисичка, побачила зайчика та й питається:\n— А чого ти, зайчику-побігайчику, плачеш?\n— Як же мені, лисичко-сестричко, не плакати, коли в моїй хатці страшний звір сидить!\nА лисичка:\n— От я його вижену!\n— Де тобі, лисичко, його вигнати! Тут і ведмідь гнав — не вигнав, і вовк гнав, та не вигнав, а то ти!\n— Отже, вижену.\nПобігла лисичка до хати та:\n— А хто, хто в зайчиковій хатці?\nА коза з печі:\n— Я, коза-дереза,\nЗа три копи куплена,\nПівбока луплена!\nТупу-тупу ногами,\nСколю тебе рогами,\nНіжками затопчу,\nХвостиком замету,—\nТут тобі й смерть.\nОт лисичка теж злякалась.\n— Ні,— каже,— зайчику-побігайчику, не вижену — боюсь.\nПішов зайчик, сів під дубком та й знову плаче. Коли це лізе рак-неборак та й питається:\n— Чого ти, зайчику-побігайчику, плачеш?\n— Як же мені не плакати, коли в моїй хатці страшний звір сидить!\nА рак:\n— От я його вижену!\n— Де тобі його вигнати! Тут ведмідь гнав, та не вигнав, і вовк гнав, та не вигнав, і лисиця гнала, та не вигнала, а то ти!\n— Отже, вижену!\nОт поліз рак у хатку та й питається:\n— А хто, хто в зайчиковій хатці? А коза з печі:\n— Я, коза-дереза,\nЗа три копи куплена,\nПівбока луплена!\nТупу-тупу ногами,\nСколю тебе рогами,\nНіжками затопчу,\nХвостиком замету,—\nТут тобі й смерть.\nА рак усе лізе та лізе, виліз на піч та:\n— А я, рак-неборак,\nЯк ущипну,— буде знак!\nТа як ущипне козу клешнями!.. Коза як замекає, та з печі, та з хати — побігла, тільки видно! От тоді зайчик радий, прийшов у хатку та так уже ракові дякує. Та й став жити в своїй хатці.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_64.mp3",
      "author": "Іван Франко",
      "createTime": 1479805493,
      "id": 64,
      "imageUrl": "https://docs.google.com/uc?id=0B6q3ecSsA9VxemNvUk1qbFpMU28",
      "lullaby": false,
      "name": "Фарбований лис",
      "text": "Жив собі в однім лісі Лис Микита, хитрий-прехитрий. Кілька разів гонили його стрільці, травили його псами, заставляли на нього заліза або підкидали йому затроєного м’яса, нічим не могли йому доїхати кінця. Лис Микита кпив собі з них, оминав усякі небезпеки, ще й інших своїх товаришів остерігав. А вже як вибрався на лови — чи то до курника, чи до комори, то не було смілішого, вигадливішого та зручнішого злодія над нього. Дійшло до того, що він не разу білий день вибирався на полювання і ніколи не вертав з порожніми руками.\nСе незвичайне щастя і та його хитрість зробили його страшенно гордим. Йому здавалося, що нема нічого неможливого для нього.\n— Що ви собі думаєте! — величався він перед своїми товаришами. — Досі я ходив по селах, а завтра в білий день піду до міста і просто з торговиці Курку вкраду.\n— Ет, іди, не говори дурниць! — уговкували його товариші.\n— Що, дурниць! Ану, побачите! — решетився Лис.\n— Побачимо або й не побачимо. Там пси купами по вулицях ходять, то вже хіба б ти перекинувся в Блоху, щоб тебе не побачили і не роздерли.\n— От же побачите, і в Блоху не перекинуся, і не розідруть мене! — товк своє Лис і поклав собі міцно зараз завтра, в сам торговий день, побігти до міста і з торговиці вхопити Курку.\nАле сим разом бідний Микита таки перечислився. Поміж коноплі та кукурудзи він заліз безпечно аж до передмістя; огородами, перескакуючи плоти та ховаючися між яриною, дістався аж до середмістя. Але тут біда! Треба було хоч на коротку хвильку вискочити на вулицю, збігати на торговицю і вернути назад. А на вулиці і на торговиці крик, шум, гармидер, вози скриплять, колеса туркочуть, коні гримлять копитами, свині квичуть, жиди шваркочуть, селяни гойкають — одним словом, клекіт такий, якого наш Микита і в сні не бачив, і в гарячці не чував.\nАле що діяти! Наважився, то треба кінчити те, що зачав. Посидівши пару годин у бур’яні коло плоту, що притикав до вулиці, він освоївся трохи з тим гамором. Позбувшися першого страху, а надто роздивившися потроху, куди і як найліпше бігти, щоб осягнути свою ціль, Лис Микита набрав відваги, розбігся і одним духом скочив через пліт на вулицю. Вулицею йшло і їхало людей багато, стояла курява. Лиса мало хто й запримітив, і нікому до нього не було діла. «От Пес так Пес», — думали собі люди. А Микита тому й рад. Знітився, скулився та ровом як не чкурне просто на торговицю, де довгим рядом сиділи жінки, держачи на решетах, у кошах і кобелях на продаж яйця, масло, свіжі гриби, полотно, сім’я, курей, качок і інші такі гарні речі.\nАле не встиг він добігти до торговиці, коли йому настрічу біжить Пес, з іншого боку надбігає другий, там видить третього. Псів уже наш Микита не здурить. Зараз занюхали, хто він, загарчали та й як не кинуться до нього! Господи, яке страхіття! Наш Микита скрутився, мов муха в окропі: що тут робити? куди дітися? Недовго думаючи, він шмигнув у найближчі отворені сіни, а з сіней на подвір’я. Скулився тут і роздивляється, куди б то сховатися, а сам надслухує, чи не біжать пси. Ого! Чути їх! Уже близько!\nБачить Лис, що на подвір’ї в куті стоїть якась діжа. От він, недовго думаючи, скік у діжу та й сховався.\nЩастя мав, бо ледве він щез у діжі, коли надбігли пси цілою купою, дзявкаючи, гарчачи, нюхаючи.\n— Тут він був! Тут він був! Шукайте його! — кричали передні.\nЦіла юрба кинулася по тісненькім подвір’ї, по всіх закутках, порпають, нюхають, дряпають — Лиса ані сліду нема. Кілька разів підходили й до діжі, але негарний запах, який ішов від неї, відгонював їх. Вкінці, не знайшовши нічого, вони побігли далі. Лис Микита був урятований.\nУрятований, але як!\nУ діжі, що так несподівано стала йому в пригоді, було більше як до половини синьої, густо на олії розведеної фарби. Бачите, в тім домі жив маляр, що малював покої, паркани та садові лавки.\nВласне завтра мав малювати якийсь великий шмат паркану і відразу розробив собі цілу діжу фарби та й поставив її в куті на подвір’ї, щоб мав на завтра готову. Вскочивши в сю розчину, Лис Микита в першій хвилі занурився в неї з головою і мало не задушився. Але потім, діставши задніми ногами дна бочки, став собі так, що все його тіло було затоплене в фарбі, а тільки морда, також синьо помальована, трошечки вистирчала з неї. Отак він вичекав, поки минула страшна небезпека. Серце у бідолахи билося сильно, голод крутив кишки, запах олії майже душив його, але що було діяти! Слава богу, що живий! Та й то ще хто знає, що буде. Ану ж надійде господар бочки і застане його тут?\nАле й на се не було ради. Майже вмираючи зо страху, бідний Лис Микита мусив сидіти в фарбі тихо аж до вечора, знаючи добре, що якби тепер, у такім строї, появився на вулиці, то вже не пси, але люди кинуться за ним і не пустять його живого. Аж коли смерклося, Лис Микита прожогом вискочив із своєї незвичайної купелі, перебіг вулицю і, не спостережений ніким, ускочив до садка, а відси бур’янами, через плоти, через капусти та кукурудзи чкурнув до лісу. Довго ще тяглися за ним сині сліди, поки фарба не обтерлася трохи або не висхла. Вже добре стемнілося, коли Микита добіг до лісу, і то не в тім боці, де була його хата, а геть у противнім. Був голодний, змучений, ледве живий. Додому треба було ще бігти зо дві милі, але на се у нього не ставало вже сили. Тож, покріпившися трохи кількома яйцями, що знайшов у гнізді Перепелиці, він ускочив у першу-ліпшу порожню нору, розгорнув листя, зарився у ньому з головою і заснув справді, як по купелі.\nЧи пізно, чи рано встав він на другий день, сього вже в книгах не записано, — досить, що, вставши з твердого сну, позіхнувши смачно і сплюнувши тричі в той бік, де вчора була йому така немила пригода, він обережненько, лисячим звичаєм, виліз із нори. Глип-глип! Нюх-нюх! Усюди тихо, спокійно, чисто. Заграло серце в лисячій груді. «Саме добра пора на полювання»! — подумав. Але в тій хвилі зирнув на себе — господи! Аж скрикнув неборачисько. А се що таке? З переляку він кинувся тікати, але ба, сам від себе не втечеш! Зупинився і знов придивляється: та невже се я сам? Невже се моя шерсть, мій хвіст, мої ноги? Ні, не пізнає, не пізнає, та й годі! Якийсь дивний і страшний звір, синій-синій, з препоганим запахом, покритий не то лускою, не то якимись колючими гудзами, не то їжовими колючками, а хвіст у нього — не хвіст, а щось таке величезне а важке, мов довбня або здоровий ступернак, і також колюче.\nСтав мій Лис, оглядає те чудовище, що зробилося з нього, обнюхує, пробує обтріпатися — не йде. Пробує обкачатися в траві — не йде! Пробує дряпати з себе ту луску пазурами — болить, але не пускає! Пробує лизати — не йде! Надбіг до калюжі, скочив у воду, щоб обмитися з фарби, — де тобі! Фарба олійна, через ніч у теплі засохла добре, не пускає. Роби що хочеш, небоже Микито!\nВ тій хвилі де не взявся Вовчик-братик. Він ще вчора був добрий знайомий нашого Микити, але тепер, побачивши нечуваного синього звіра, всього в колючках та гудзах і з таким здоровенним, мов із міді вилитим, хвостом, він аж завив з переляку, а отямившися, як не пішов удирати — ледве хлипає! Подибав у лісі Вовчицю, далі Ведмедя, Кабана, Оленя — всі його питають, що з ним, чого так утікає, а він тільки хлипає, баньки витріщив та, знай, тільки лепоче:\n— Он там! Он там! Ой, та й страшне ж! Ой, та й люте ж!\n— Та що, що таке? — допитують його свояки.\n— Не знаю! Не знаю! Ой, та й страшенне ж!\nЩо за диво! Зібралося довкола чимало звіра, заспокоюють його, дали води напитися. Малпа Фрузя вистригла йому три жміньки волосся з-між очей і пустила на вітер, щоб так і його переполох розвіявся, але де тобі, все дарма. Бачачи, що з Вовком непорадна година, звірі присудили йти їм усім у той бік, де показував Вовк, і подивитися, що там таке страшне. Підійшли до того місця, де все ще крутився Лис Микита, зирнули собі ж та й кинулися врозтіч. Де ж пак! Такого звіра ні видано ні чувано, відколи світ світом і ліс лісом. А хто там знає, яка у нього сила, які в нього зуби, які кігті і яка його воля?\nХоч і як тяжко турбувався Лис Микита своєю новою подобою, а все-таки він добре бачив, яке вражіння зробила та його подоба зразу на Вовка, а отеє тепер і на інших звірів.\n«Гей,— подумав собі хитрий Лис,— та се не кепсько, що вони мене так бояться! Так можна добре виграти. Стійте лишень, я вам покажу себе»!\nІ, піднявши вгору хвіст, надувшися гордо, він пішов у глиб лісу, де знав, що є місце сходин для всеї лісової людності. Тим часом гомін про нового нечуваного і страшного звіра розійшовся геть по лісі. Всі звірі, що жили в тім лісі, хотіли хоч здалека придивитися новому гостеві, але ніхто не смів приступити ближче. А Лис Микита мов і не бачить сього, йде собі поважно, мов у глибокій задумі, а прийшовши насеред звірячого майдану, сів на тім пеньку, де звичайно любив сідати Ведмідь. Сів і жде. Не минуло й півгодини, як довкола майдану нагромадилося звірів і птахів видимо-невидимо. Всі цікаві знати, що се за поява, і всі бояться її, ніхто не сміє приступити до неї. Стоять здалека, тремтять і тільки чекають хвилі, щоб дати драпака.\nТоді Лис перший заговорив до них ласкаво:\n— Любі мої! Не бійтеся мене! Приступіть ближче, я маю вам щось дуже важне сказати.\nАле звірі не підходили, і тільки Ведмідь, ледво-не-ледво переводячи дух, запитав:\n— А ти ж хто такий?\n— Приступіть ближче, я вам усе розповім, — лагідно і солодко говорив Лис. Звірі трохи наблизилися до нього, але зовсім близько не важилися.\n— Слухайте, любі мої, — говорив Лис Микита, — і тіштеся! Сьогодні рано святий Миколай уліпив мене з небесної глини — придивіться, яка вона блакитна! І, ожививши мене своїм духом, мовив:\n— Звіре Остромисле! В звірячім царстві запанував нелад, несправедливий суд і неспокій. Ніхто там не певний свойого життя і свойого добра. Іди на землю і будь звірячим царем, заводи лад, суди по правді і не допускай нікому кривдити моїх звірів!\nПочувши се, звірі аж у долоні сплеснули.\n— Ой господи! Так се ти маєш бути наш добродій, наш цар?\n— Так, дітоньки, — поважно мовив Лис Микита.\nНечувана радість запанувала в звірячім царстві. Зараз кинулися робити порядки. Орли та яструби наловили курей, вовки та ведмеді нарізали овець, телят і нанесли цілу купу перед нового царя. Сей узяв часточку собі, а решту по справедливості розділив між усіх голодних. Знов радість, знов оклики зачудування і подяки. От цар! От добродій! От премудрий Соломон! Та за таким царем ми проживемо віки вічисті, мов у бога за дверми!\nПішли дні за днями. Лис Микита був добрим царем, справедливим і м’якосердним, тим більше, що тепер не потребував сам ходити на лови, засідати, мордувати. Все готове, зарізане, навіть обскубане і обпатране, приносили йому услужні міністри. Та й справедливість його була така, як звичайно у звірів: хто був дужчий, той ліпший, а хто слабший, той ніколи не виграв справи.\nЖили собі звірі під новим царем зовсім так, як і без нього: хто що зловив або знайшов, той їв, а хто не зловив, той був голоден. Кого вбили стрільці, той мусив загинути, а хто втік, той богу дякував, що жиє. А проте всі були дуже раді, що мають такого мудрого, могутнього і ласкавого царя, а надто так неподібного до всіх інших звірів.\nІ Лис Микита, зробившися царем, жив собі, як у бога за дверми. Тільки одного боявся, щоб фарба не злізла з його шерсті, щоби звірі не пізнали, хто він є по правді. Для того він ніколи не виходив у дощ, не йшов у гущавину, не чухався і спав тільки на м’якій перині. І взагалі він пильнував, щоб нічим не зрадити перед своїми міністрами, що він є Лис, а не жаден звір Остромисл.\nТак минув рік. Надходили роковини того дня, коли він настав на царство. Звірі надумали святкувати врочисто той день і справити при тій нагоді великий концерт. Зібрався хор з лисів, вовків, ведмедів, уложено чудову кантату, і вечором по великих процесіях, обідах і промовах на честь царя хор виступив і почав співати. Чудо! Ведмеді ревли басом, аж дуби тряслися. Вовки витягали соло, аж око в’януло. Але як молоді лисички в народних строях задзявкотіли тоненькими тенорами, то цар не міг витримати. Його серце було переповнене, його обережність заснула, і він, піднявши морду, як не задзявкає й собі по-лисячому!\nГосподи! Що стало? Всі співаки відразу затихли. Всім міністрам і слугам царським відразу мов полуда з очей спала. Та се Лис! Простісінький фарбований Лис! Ще й паскудною олійною фарбою фарбований! Тьфу! А ми собі думали, що він не знати хто такий! Ах ти, брехуне! Ах ти, ошуканче!\nІ, не тямлячи вже ані про його добродійства, ані про його величну мудрість, а люті тільки за те, що так довго давали йому дурити себе, всі кинулися на нещасного Лиса Микиту і розірвали його на шматочки. І від того часу пішла приповідка: коли чоловік повірить фальшивому приятелеві і дасть йому добре одуритися; коли який драбуга отуманить нас, обідре, оббреше і ми робимося хоть дрібку мудрішими по шкоді, то говоримо: «Е, я то давно знав! Я на нім пізнався, як на фарбованім Лисі».",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_65.mp3",
      "author": "Іван Франко",
      "createTime": 1481380218,
      "id": 65,
      "imageUrl": "https://docs.google.com/uc?id=0B6q3ecSsA9VxeEFfT2JmcURkY3M",
      "lullaby": false,
      "name": "Заєць і ведмідь",
      "text": "Був собі в однім лісі Медвідь, та такий дужий та лютий, що не приведи господи! Піде було по лісі і душить та роздирає все, що здибле: одно з’їсть, а десятеро й так покине, тільки дармо життя збавить. Ліс був великий, і звірини в нім багато, та проте страх пішов на всіх. Адже ж так і року не мине, а в цілім лісі душі живої не лишиться, коли Бурмило буде так господарювати. Рада в раду, присудили звірі такий спосіб. Вислали до Медведя депутацію і веліли йому сказати:\n— Вельможний наш дідичу, пане Медведю. По що ти так знущаєшся? Одного з’їси, а десятьох зо злості розідреш і покинеш? Адже так до року, то й душі живої в лісі не стане. Ліпше ти ось що зроби. Сиди собі спокійно в своїй гаврі, а ми тобі будемо щодень присилати одного з-поміж нас, щоби ти його з’їв.\nВислухав Медвідь тої мови та й каже:\n— Добре! Але пам’ятайте собі, як мене хоч одного дня ошукаєте, то я вас усіх пороздираю!\nВід того дня почали звірі день поза день посилати Медведеві одного з-поміж себе на страву. Чи трапиться старе та немічне, чи бідна вдовиця, котрій і жити не хочеться на світі, чи дурнувате яке вдасться і не вміє собі ради дати на світі, зараз звірі посилають се до Медведя, а той не питає, розірве та й харчується собі спокійно.\nДалі не стало вже старих, дурних та осиротілих, прийшлося вибирати з таких, що їм не хотілося вмирати. Почали кидати день у день жереб: на кого впав льос, той мусив іти до Медведя і датися йому з’їсти.\nОдного дня випав льос на Зайця. Перелякався бідний Заєць так, що не суди боже, та що було робити? Ходили другі, мусить і він. І не змагався, тільки випросив собі годинку часу, щоби з жінкою й діточками попрощатися. Та поки там жінку знайшов, поки всю сім’ю скликав, поки попрощалися, та наплакалися, та наобіймалися, то вже сонце геть з полудня звернуло. Врешті прийшлося Зайцеві рушати в дорогу. Іде бідолаха до медвежої гаври. Та не думайте, що йде заячим кроком-скоком, що біжить вітрові наздогін! Гай, гай! Тепер бідному Зайцеві не до скоків. Іде нога поза ногу, іде та й постайкує, та все рясні сльози втирає, та зітхає так, що аж лісом луна йде. Аж ось бачить, серед лісу криниця кам’яна, оцямрована, а внизу вода глибока. Став Заєць над цямриною, заглядає вниз, а його сльози тільки кап-кап у воду. Та побачивши в воді свою подобу, почав їй придивлятися уважно і нараз повеселів і аж підскочив із радості. В його голові заблисла щаслива думка, як би йому й самому від смерті врятуватися і всіх звірів вибавити від сього лютого та безрозумного Медведя. І вже не плачучи і не зітхаючи, а щодуху біжучи, він поспішав до медвежої гаври.\nБуло вже близько вечора. Медвідь весь день сидів у своїй гаврі та ждав, коли-то звірі пришлють йому когось на обід. Ждав і не міг нікого дождатися. Голод почав йому докучати, і разом з голодом почала злість підступати під серце.\n— Що ж се значиться,— ревів Медвідь.— Що вони собі думають? Чи забули про мене, чи, може, їм здається, що одною Вороною я маю бути два дні ситий? О прокляті звірі! Коли мені в тій хвилі не прийде від них страва, то кленуся буком і берестом, що завтра, скоро світ, вирушу до лісу і повидушую все, що в нім є живого, і одного хвоста не лишу!\nТа минала хвиля за хвилею, година за годиною, а страва не йшла. Надвечір уже Медвідь не знав, що з собою зробити з голоду і лютості. В такім настрої застав його Заєць.\n— Га, ти, помано, ти, хлистику, ти, гусяче повітря! — кричав на нього Медвідь. — Що ти собі думаєш, що так пізно приходиш? То я на тебе, такого комара, маю цілий день в голоді ждати?\nЗатремтів Заєць, почувши медвежий крик і люті медвежі слова, та по хвилі стямився і, станувши на задніх лапках перед Медведем, промовив як міг найчемніше:\n— Вельможний пане дідичу! Не моя в тім вина, що так пізно приходжу. І звірів не можеш винуватити. Нині, в день твоїх іменин, вони, ще досвіта зібравшися, вильосували були для тебе нас чотирьох, і ми всі як стій вітром пустилися до тебе, щоби ти, вельможний паночку, мав нині добрий бал.\n— Ну, і що ж? Чому ж так пізно приходиш і де тамті три?— запитав Медвідь.\n— Трапилася нам дуже погана пригода, — мовив Заєць. — Міркуючи, що в тім лісі нема іншого пана, крім тебе, йдемо собі спокійнісінько стежкою, коли нараз із укріпленого кам’яного замку вискочив величезний Медвідь та й до нас.\n— Стійте! — кричить. Ми стали.\n— Куди йдете?\nМи розповіли по правді.\n— Го, го, — крикнув він. — Нічого з того не буде. Се мій ліс, і я не позволю, аби ви своїм м’ясом годували якогось приблуду, що тут не має ніякого права. Ви мої, і я беру вас собі на обід.\nПочали ми проситися, благати, почали говорити, що нині твої іменини і дуже негарно буде, коли ти в такий день лишишся без обіду, — та де тобі, ані слухати не хоче.\n— Я тут пан, — кричить, — і я один маю до вас право, і ніхто мені тут не сміє втручуватися.\nІ взяв нас усіх чотирьох до свойого замку. Ледво-не ледво я упросив його, щоб хоч мене одного пустив до тебе, щоб я дав тобі відомість, як стоїть справа. Тепер, вельможний дідичу, сам поміркуй, чи ми винні тому, що ти сьогодні голоду намлівся, і що тобі далі робити.\nПочувши се оповідання, Медвідь аж увесь наїжився. Вся його злість обернулася на того нового супірника, що так несподівано вліз йому в дорогу.\n— Се що за якийсь непотріб непотрібний посмів сюди вдертися? — ревів він, дряпаючи землю пазурами. — Гей, Зайче, зараз веди мене до нього, нехай його розірву на дрібні шматочки!\n— Вельможний дідичу! — мовив Заєць.— Се дуже могучий пан, страшний такий...\n— Що? Ти думаєш, що я буду його боятися? Зараз веди мене до нього, побачимо, хто буде дужчий.\n— Вельможний дідичу, але він жиє в кам’янім замку...\n— Е, що там мені його замок! Веди мене до нього, вже я його досягну, хоч би він сховався на сам вершок найвищої смереки.\nПопровадив Заєць Медведя до криниці та й каже:\n— Вельможний дідичу! Велика твоя сила! Ади, твій ворог, як тілько побачив, що ти наближаєшся, зараз драпнув і сховався до свойого замку.\n— Де він? Де він? — кричав Медвідь, оглядаючися довкола і не бачачи нічого.\n— Ходи сюди і заглянь ось тут! — мовив Заєць і підвів Медведя до криниці. Став Медвідь над цямриною, глянув униз, аж там справді Медвідь.\n— Бачиш свого ворога,— мовив Заєць,— як заглядає зі свойого укріплення.\n— Я не я буду, коли його звідтам не досягну! — мовив Медвідь і як не рикне з цілого медвежого горла вниз до криниці! А з криниці як не відіб’ється його голос ще вдвоє сильніше, мов з величезної труби!\n— Га, так! — скрикнув Медвідь.— Ти мені ще грозиш? Чекай же, я тобі покажу!\nТа й за сим словом Медвідь ба-бавх до криниці та й там і затопився. А Заєць стояв при цямрині і глядів, поки звірячий ворог зовсім не заллється, а тоді скочив щодуху до звірів і розповів їм, яким-то способом він змудрував Медведя і вибавив їх усіх від тяжкого нещастя. Не треба вам казати, яка радість запанувала в цілім лісі і як усі дякували Зайцеві за його вчинок.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_66.mp3",
      "author": "Степан Руданський",
      "createTime": 1481380218,
      "id": 66,
      "imageUrl": "https://docs.google.com/uc?id=0B6q3ecSsA9Vxbko2dUp3YndJbEU",
      "lullaby": false,
      "name": "Ворона і лис",
      "text": "Пробігає Лис голодний,\nЧерез пеньки скаче;\nАж слухає: десь Ворона\nНа гілляці кряче.\nПрибігає, хоть видати,\nТа ніяк дістати!..\nЛис хитриться і вертиться,\nДавай підмовляти.\nПідмовляє, щоб ізлізла,\nЗаглядає в очі,\nОбіцяє м’яса гори,\nВорона не хоче.\n«І не хочу, і не можу, –\nСтала говорити:\n– Іди, – каже, – коли хочеш,\nНа село дурити!..\nТи думаєш, що Ворона\nРозуму не має,\nСидить собі на гілляці,\nНічого не знає.\nТа я знаю, що ти хочеш,\nЯк собака, їсти,\nІ хіба б я дурна була,\nЩоб думала злізти».\n«Бог з тобою, голубонько!\n– Став Лис прикидатись.\n– Та тепер вже, зозуленько,\nНічого боятись:\nВийшов указ з того світу,\nЩоб мир був усюди,\nЩоби мирно собі жили\nІ звірі, і люди…»\nА Ворона розважає:\n«Брешеш ти, мій враже!»\nДалі кругом подивилась\nТа й Лисові каже:\n«Та який же мир той буде\nТа спокій між нами,\nКоли онде йдуть до лісу\nСтрільці із хортами!»\n«Будь здорова, голубонько!»\n«А то що? куди ти?»\n«Таже стрільців несе лихо,\nТреба утікати!..»\n«А указ же з того світу,\nЩо про мир писали?»\n«Може, вони ще указу\nТого й не читали».\n«Ну, не бійся ж, голубчику:\nЯ лиш так сказала;\nАле вашого указу\nІ я не читала!..»",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_67.mp3",
      "author": "Леонід Глібов",
      "createTime": 1481380218,
      "id": 67,
      "imageUrl": "https://docs.google.com/uc?id=0B6q3ecSsA9VxXzFPY0F2YVR0Mm8",
      "lullaby": false,
      "name": "Щука",
      "text": "На Щуку хтось бомагу в суд подав,\nЩо буцім би вона такеє виробляла,\nЩо у ставку ніхто життя не мав:\nТого заїла в смерть, другого обідрала.\nПіймали Щуку молодці\nТа в шаплиці\nГуртом до суду притаскали,\nХоча чуби й мокренькі стали.\nНа той раз суддями були\nЯкіїсь два Осли,\nОдна нікчемна Шкапа\nТа два стареньких Цапа, —\nУсе народ, як бачите, такий\nДобрячий та плохий.\nЗа стряпчого, як завсігди годиться,\nБула приставлена Лисиця...\nА чутка у гаю була така,\nЩо ніби Щука та частенько,\nЯк тільки зробиться темненько,\nЛисиці й шле — то щупачка,\nТо сотеньку карасиків живеньких\nАбо линів гарненьких...\nЧи справді так було, чи, може, хто збрехав\n(Хто ворогів не мав!) —\nА все-таки катюзі,\nЯк кажуть, буде по заслузі.\nЗійшлися судді, стали розбирать:\nКоли, і як воно, і що їй присудити?\nЯк не мудруй, а правди ніде діти.\nКінців не можна поховать...\nНе довго думали — рішили —\nІ Щуку на вербі повісити звеліли.\n— Дозвольте і мені, панове, річ держать,—\nТут обізвалася Лисиця.—\nРозбійницю таку не так судить годиться:\nЩоб більше жаху їй завдать\nІ щоб усяк боявся так робити,—\nУ річці вражу Щуку утопити!\n— Розумна річ! — всі зачали гукать.\nПослухали Лисичку\nІ Щуку кинули — у річку.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_68.mp3",
      "author": "Брати Грімм",
      "createTime": 1481380218,
      "id": 68,
      "imageUrl": "https://docs.google.com/uc?id=0B6q3ecSsA9VxVkR2c2gtTkR6RFE",
      "lullaby": false,
      "name": "Пані Метелиця",
      "text": "Жила на світі одна вдова, і мала вона дві доньки. Одна з них, падчірка, була гарна й роботяща, а друга, рідна, гидка й лінива. Та вдова любила куди більше рідну доньку, хоч та була гидка й лінива. Падчірка мусила виконувати всю хатню роботу, була попелюшкою в домі. Бідна дівчина щодня сиділа на шляху біля криниці й пряла доти, поки їй нитка прорізала пальці до крові.\nОдного разу вона так порізала ниткою пальці, що кров'ю залило увесь починок. Вона схилилася над криницею, щоб вимити починок, а він вислизнув із рук і впав у криницю.\nГірко заплакала дівчина й побігла до мачухи та розказала про таке нещастя. А мачуха почала її лаяти на всі заставки і нарешті сказала:\n- Уміла вкинути починок, то зараз же лізь і дістань його.\nПішла бідна дівчина до криниці, не знаючи, що й робити. І з великого жалю й страху стрибнула в криницю і знепритомніла.\nА коли опритомніла, то побачила, що лежить на чудовій луці. Ясно світило сонце, і тисячі розмаїтих квітів цвіли навколо неї.\nВона пішла цією лукою і набрела на піч, у якій було повно хліба. Хліб почав гукати до неї:\n- Ох, витягни мене, витягни, бо згорю, я вже давно спікся!\nДівчина підійшла до печі і лопатою повитягала весь хліб. А потім пішла собі далі. Ось приходить вона до яблуні, а на ній аж рясніє від яблук. Яблуня просить її:\n- Ох, обтруси мене! Яблука мої давно вже достигли.\nДівчина струснула яблуню, і яблука градом посипались на землю. Вона трусила доти, поки жодного яблука не лишилося на яблуні. Тоді згорнула яблука на купу і пішла далі.\nНарешті дійшла до невеличкої хатини, з якої у віконце визирала стара баба. В неї стирчали такі великі зуби, що дівчинка хотіла тікати. Але стара гукнула їй услід:\n- А чого ти боїшся, люба дитино? Залишайся в мене, і якщо добре впораєшся з хатньою роботою, то й тобі добре буде. Найкраще дбай про постіль, стели якнайстаранніше та добре вибивай подушки, щоб пір'я летіло, - тоді на світі йтиме сніг, бо я ж пані Метелиця.\nЯк почула дівчина такі ласкаві слова, їй відлягло від серця, вона залишилась у бабусі й негайно стала до роботи. Дівчина у всьому догоджала старій, збивала їй подушки так сильно, що аж пір'я летіло, наче сніжинки, і тому жилося їй у старої дуже добре. Вона ніколи не чула від неї лихого слова і щодня їла смажене й пряжене.\nПробула дівчина певний час у старої та й засумувала, а чого їй бракує, то спочатку й сама не знала. Нарешті здогадалась, що нудьгує за домівкою, і хоча тут було їй у тисячу разів краще, проте її тягло вернутися до рідної хати.\nНарешті вона сказала до старої:\n- Взяла мене туга за рідним краєм, і хоч мені у вас дуже добре, проте довше я тут зоставатися не можу, мені треба вернутися до своїх.\nПані Метелиця сказала:\n- Мені подобається, що тебе тягне додому. І за те, що ти вірно мені служила, я сама тебе виведу нагору.\nВона взяла її за руку і провела до великої брами. Брама відчинилась, і тільки-но дівчина ступила на поріг, линув золотий дощ, і все золото приставало до неї, аж нарешті вся вона вкрилася золотом.\n- Це тобі за те, що ти у всьому старанна була, - сказала стара і віддала їй також і починок, що впав у колодязь.\nТоді брама замкнулась, і дівчина опинилася вгорі, на землі, біля своєї хати.\nА щойно вона ввійшла в двір, півень злетів на цямрину і заспівав:\nКукуріку, кукуріку!\nНаша дівчина іде, -\nна ній золота без ліку.\nВвійшла дівчина до хати, а мачуха й сестра, побачивши на ній золото, зраділи, не знають, де й посадити.\nДівчина розповіла про все, що з нею трапилось, і коли мачуха почула, як падчірка дослужилася до такого великого багатства; то аж загорілася бажанням добути таке щастя й своїй рідній, гидкій та ледачій доньці.\nОтож пішла ледарка до криниці, сіла та й пряде, а щоб починок був у крові, вколола собі пальця, всунувши руку в густий терен. А потім кинула починок у колодязь і стрибнула сама туди.\nВона опинилась, як і сестра, на чудовій луці й пішла тією самою стежкою. Дійшовши до печі й почувши, як хліб кричить: «Ох, витягни мене, витягни, бо згорю, я вже давно спікся!» - вона відповіла: «Тільки мені й охоти бруднитися біля тебе!» - і пішла далі.\nНезабаром дійшла вона до яблуні й, почувши, як та кричить: «Ох, обтруси мене, обтруси, мої яблука давно вже достигли!» - вона відповіла: «От не мала роботи! Ще якесь яблуко на голову мені впаде!» - і пішла далі.\nПрийшовши до хатини пані Метелиці, вона не злякалася її зубів, бо вже чула про них, і відразу найнялася до неї.\nПершого дня вона дуже старалася, слухалась пані Метелицю, коли та їй загадувала роботу, бо в неї тільки й думки було, що про золото, яке стара їй подарує, але другого дня почала лінуватися, третього ще більше - навіть уставати вранці не захотіла. Вона й постелі пані Метелиці не постелила як слід, і подушок не позбивала, щоб аж пір'я летіло.\nЦе скоро набридло старій, і вона сказала дівчині, що її служба скінчилася. Ледащиця дуже зраділа, гадаючи, що тепер на неї лине золотий дощ. А пані Метелиця привела її до брами, і щойно дівчина ступила на поріг, як на неї перекинувся великий казан смоли.\n- Оце тобі твій заробіток, - сказала пані Метелиця і замкнула ворота.\nІ прийшла ледащиця додому, вся вкрита смолою, а півень, побачивши її, злетів на цямрину і загорлав:\nКукуріку, кукуріку!\nНаша ледащиця йде, -\nщо брудна буде довіку!\nІ справді, смола так пристала до ледащиці, що не відмилася, скільки вона жила на світі.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_69.mp3",
      "author": "Брати Грімм",
      "createTime": 1481380218,
      "id": 69,
      "imageUrl": "https://docs.google.com/uc?id=0B6q3ecSsA9VxSXgzUjVnVGpaWGc",
      "lullaby": false,
      "name": "Золота гуска",
      "text": "У одного чоловіка було три сини - два розумні, а третього прозвали дурником, зневажали його, висміювали і кривдили при всякій нагоді.\nОт якось старший син пішов у ліс нарубати дров. На дорогу мати дала йому смачного пирога і пляшку вина, щоб він там не був голодний і мав чим запити.\nПрийшовши в ліс, він здибав малого сивого чоловічка, що чемно привітався й сказав:\n- Дай мені шматок пирога, що в торбі у тебе, і ковток твого вина, бо я дуже хочу їсти й пити.\nАле розумний син відповів:\n- Аякже, дай тобі пирога й вина, то й самому нічого не залишиться. Йди собі своєю дорогою!\nІ сам пішов далі.\nОсь почав він рубати дерево, та й рубнув якось невдало, сокира вирвалась, ударила по руці, і він мусив вертатися додому перев'язувати рану. І все це наробив йому невеличкий сивий чоловічок.\nТоді пішов другий, середущий, у ліс, і мати дала йому, як і старшому, смачного пирога та пляшку вина. І цьому зустрівся маленький сивий чоловічок, попросив у нього шматок пирога та ковток вина. Але й цей відповів дуже розумно:\n- Як кожному давати, то й самому нічого буде їсти. Йди своєю дорогою!\nІ пішов собі далі.\nКара не минула й цього: не встиг він рубнути кілька разів, як поранив собі ногу, та ще й так, що його довелося нести додому.\nТоді сказав дурний:\n- Тату, дозволь мені піти нарубати дров.\nБатько відповів:\n- Коли твої брати наробили собі лиха, то що вже казати про тебе? Краще сиди вдома.\nАле дурний доти прохав, поки батько сказав:\n- Та йди вже. Як скалічишся, то, може, порозумнішаєш.\nНа дорогу мати дала йому коржа, на воді замішеного і в попелі спеченого, і пляшку скислого пива.\nПрийшовши до лісу, він також здибав старого сивого чоловічка, що привітався з ним і сказав:\n- Дай мені шматочок твого коржа та ковток пива, бо я дуже хочу їсти й пити.\nДурний відповів:\n- Але ж у мене корж на воді замішений, у попелі печений, а пиво кисле. Якщо тобі до смаку, то сядьмо поснідаємо.\nВони сіли, і коли дурник вийняв сніданок, то побачив, що в руках у нього прегарний смачний пиріг, а замість кислого пива - добре вино.\nА як поснідали, чоловічок сказав:\n- За те, що ти маєш добре серце і ділишся останнім, я дарую тобі щастя. Он там, бачиш, стоїть старе дерево. Зрубай його, і в корінні щось знайдеш.\nІ попрощався.\nДурний зрубав дерево, а коли воно впало, бачить: сидить між корінням гуска, і все пір'я на ній з чистого золота. Він дістав гуску, взяв із собою й пішов до заїзду переночувати.\nА в хазяїна заїзду було три доньки. Вони побачили гуску і дуже зацікавились, що це за дивина - гуска з золотим пір'ям, і їм захотілося дістати хоч одну таку пір'їну.\nСтарша подумала: «Я таки прихитрюся й вискубну одну пір'їну», - і, коли дурний вийшов кудись, схопила гуску за крило, але пальці й рука раптом міцно прилипли до гуски, і дівчина ніяк не могла відірвати їх.\nНезабаром прийшла й друга з такою самою думкою - вискубнути одну золоту пір'їну. Та ледве доторкнулася вона до сестри, як і сама наче прикипіла до неї.\nНарешті прийшла й третя з таким самим наміром. Тоді дві старші закричали:\n- Не підходь, не підходь!\nАле менша не зрозуміла, чому їй не можна підходити, і подумала: «Коли вони скубуть гуску, то чому я не можу?» - підбігла, торкнулась їх та так і прилипла.\nІ мусили вони ночувати біля гуски.\nДругого дня взяв дурник гуску й пішов собі, а про трьох дівчат, що чимчикували позаду, йому й байдуже. Так і бігли всі три за хлопцем - куди він, туди й вони.\nВийшли вони в поле, а назустріч піп. Побачивши ту вервечку, він закричав:\n- Як вам не сором, негідниці, бігти полем за молодим парубком? Чи це личить дівчатам?\nА тоді схопив найменшу за руку й хотів одірвати, та щойно торкнувся до неї, як сам міцно прилип і мусив четвертим чимчикувати за ними.\nНезабаром зустріли вони паламаря. Той побачив панотця, що чимчикував за трьома дівчатами, мало не наступаючи їм на п'яти, і здивовано скрикнув:\n- Гей, панотче! А куди це ця так квапитеся? Не забувайте, що сьогодні ми маємо хрестити дитину.\nПідбіг до нього й схопив за рукав, але й сам міцно прилип до цієї вервечки.\nОсь так чвалаючи вп'ятьох по полю, спіткали вони двох селян, що з мотиками йшли додому. Піп гукнув до них, щоб вони звільнили його й паламаря від цієї халепи, та, ледве торкнувшись паламаря, селяни також міцно прилипли. Тепер їх стало вже семеро.\nОсь приходять вони всі до одного міста. Король, що правив там, мав одну доньку, і вона була така сумна, що ніхто не міг її насмішити. Король оголосив по всій країні, що той, хто насмішить королівну, стане її чоловіком.\nПочувши таке, дурник прийшов зі своєю гускою та сімома, що до неї прилипли, до королівської доньки.\nЯк побачила королівна тих сімох, що дріботіли одне за одним, то так зареготала, що й упину їй не було.\nТоді дурник забажав, щоб його одружили з королівною. Але королю не сподобався такий зять, і він удався до різних викрутів.\nПо-перше, загадав він, хай дурник знайде такого чоловіка, що зміг би випити повний льох вина.\nДурник згадав сивого чоловічка - чи не допоможе той йому? І пішов у ліс, на те місце, де колись зрубав дерево. Аж бачить - сидить там чоловік і тяжко журиться.\nОт дурник і питає, чого він так зажурився.\n- Я хочу пити і ніяк не можу вгамувати спраги. Холодної води терпіти не можу; правда, я випив бочку вина, та це для мене все одно, що крапля на гарячий камінь.\n- Тоді я тобі поможу, - сказав дурнику ходи лиш зі мною і вгамуєш свою спрагу.\nІ повів його в королівський льох.\nЧоловік одразу приступив до найбільше бочки і дудлив, поки в боці закололо, а відпочивши, почав знову пити, і ще сонце було на небі, як він спорожнив усі бочки.\nДурник знову зажадав, щоб віддали йому наречену, та король розгнівався, що якийсь голодранець, кого всі за дурника мають, зазіхає на його доньку, і поставив нову умову: він повинен знайти чоловіка, який міг би з'їсти гору хліба.\nДурник, не довго думаючи, пішов одразу в ліс, знов на те саме місце. Глянув - а там сидить чоловік, туго стягує ремінним поясом живіт і, скривившись як середа на п'ятницю, каже:\n- Я щойно з'їв цілу піч хліба, але хіба це поможе такому голодному, як я? Мій шлунок порожнісінький, і я мушу туго підперезуватися, щоб не здохнути з голоду.\nДурник дуже зрадів і сказав йому:\n- Ану збирайся та ходімо зі мною, то наїсися досхочу.\nІ привів його на королівський двір, куди позвозили борошно з усієї держави і напекли хліба цілу гору. Та чоловік із лісу як почав наминати, то ще сонце не зайшло, а гора хліба зникла.\nДурник утретє зажадав, щоб йому віддали його наречену, але король ще раз захотів викрутитись і сказав, щоб збудував корабель, який би міг іти і морем, і суходолом.\n- Як ти прибудеш на ньому сюди, я одразу віддам тобі доньку.\nДурник подався просто в ліс. Там сидів старий сивий чоловічок, з яким він колись поділився своїм коржем. Старий сказав йому:\n- Я за тебе їв і пив, я тобі дам і корабля. Я все для тебе зроблю, бо ти був до мене добрий.\nІ дав йому корабля, що міг рухатися по воді й по сухому. Як побачив це король, то довше не міг затримувати доньку. Справили весілля, а після смерті короля дурник успадкував королівство і довго-довго жив щасливо зі своєю дружиною.",
      "updateTime": 1512364087434,
      "updated": true
    },
    {
      "author": "Леся Українка",
      "createTime": 1485110772,
      "id": 70,
      "lullaby": false,
      "name": "Біда навчить",
      "text": "Був собі горобець. І був би він нічого собі горобчик, та тільки біда, що дурненький він був. Як вилупився з яйця, так з того часу нітрошки не порозумнів. Нічого він не тямив: ані гніздечка звити, ані зерна доброго знайти,- де сяде, там і засне; що на очі навернеться, те і з'їсть. Тільки й того, що завзятий був дуже, - є чого, нема чого, а він вже до бійки береться. Одного разу літав він із своїм товаришем, теж молодим горобчиком, по дворі в одного господаря. Літали вони, гралися, по смітничку громадили та й знайшли три конопляні зернятка. От наш горобчик і каже:\n- Мої зернятка! Я знайшов!\nА чужий і собі:\n- Мої! Коли мої! Коли мої!\nІ почали битися. Та так б'ються, та так скубуться, аж догори скачуть, аж пір'я з них летить. Бились, бились, поки потомились; сіли один проти одного, надулись і сидять, та вже й забулись, за що була бійка. Коли згадали: а де ж наші зернята? Зирк, аж зернят вже й нема! По дворі ходить курка за курчатами, квокче та промовляє:\n- Дурні бились, а розумні поживились, дурні бились, а розумні поживились!\n- Що ти кажеш? - питають горобці.\n- Та то я дякую вам, що ви такі дурні! От поки ви здуру бились, то я з своїми курчатами поснідала вашими зернятками! Що то, сказано, як хто дурний!.. Нікому було вас бити та вчити! Якби вас хто взяв у добру науку, то, може б, з вас птахи були!..\nЧужий горобчик розсердився за таку мову.\n- Вчи своїх дурних курчат розуму, а з мене й мого розуму досить! - підскочив, тріпнув крильцем, цвірінькнув та й геть полетів. А наш горобчик зостався і замислився.\n\"А правда, - думав він, - краще бути розумним. От курка розумна, собі наїлася, а я мушу голодний сидіти\".\nПодумав, подумав та й почав просити курку:\n- Навчіть мене розуму, пані матусю! Ви ж такі розумні!\n- Е, ні! - каже курка. - Вибачай, серденько! Маю я й без тебе клопоту доволі, - он своїх діточок чималенько, поки-то всіх до ума довести! Шукай собі інших учителів! - та й пішла собі в курник.\nЗостався горобчик сам.\n- Ну, що робить? Треба кого іншого питати, бо вже я таки не хочу без розуму жити! - і полетів у гай.\nПрилетів у гай, коли бачить - сидить зозуля на калині та все: \"Ку-ку! Ку-ку!\". От він до неї:\n- Тіточко, що я вас проситиму! Навчіть мене розуму! У вас же нема своїх дітей; а то курки просив, то вона каже, що в неї й так багато клопоту.\n- А я тобі от що скажу, - відповіла зозуля, - як у мене свого клопоту нема, то чужого я й сама не хочу! От не мала б роботи, чужих дітей розуму вчити! Се не моє діло! А от коли хочеш знати, скільки тобі літ жити, то се я можу тобі сказати.\n- Аби ти була жива, а за мене не турбуйся! - відрізав горобець і полетів геть.\nПолетів він геть, аж на болото, а там ходив бузько і жаб ловив. От підлетів горобчик до нього та й каже несміливо:\n- Пане, навчіть мене розуму. Ви ж такі розумні...\n- Що, що, що? - заклекотів бузько.- Тікай-но ти, поки живий! Я вашого брата!..\nГоробчик мерщій від нього, ледве живий від страху.\nБачить він: сидить на ріллі ґава і сумує. От він до неї:\n- Дядино, чого ви так зажурились?\n- Сама не знаю, синочку, сама не знаю!\n- Чи не можете, дядиночко, мене розуму навчити?\n- Та ні, синочку, я й сама його не маю. А от коли ти вже так хочеш, то полети до сови: вона, кажуть, вельми розумна-розумна, то, може, вона тобі що порадить. А я до того розуму не дуже. Бог з ним!\n- Прощавайте, дядино! - сказав горобчик.\n- Щасливо!\nПолетів горобчик питати, де сова сидить; сказали йому, що вона в сухому дубі в дуплі мешкає. От він туди,- бачить: справді, сидить сова в дуплі, тільки спить. Горобчик до неї:\n- Пані! Чи ви спите? Пані! Пані!\nСова як кинеться, як затріпоче крилами.\n- Га? Що? Хто? - кричить, витріщивши очі.\nГоробчик і собі трошки злякався, а все-таки хоче свого дійти.\n- Та се я, горобець...\n- Горобець? Який горобець? Не бачу! Чого притирився? І яка вас лиха година по дневі носить? Осе напасть. І вдень не дадуть заснути...\nІ сова знов заснула. Горобчик не посмів її вдруге будити, сів собі на дубі та й почав ждати ночі. Ждав, ждав, аж йому обридло. Коли се, як стало темніти, прокинулась сова та як заведе: \"Гу-у-у!.. Гу-гу-гу-у-у...\" Горобчик аж отерп зо страху: хотів уже втікати, та якось утримався. Вилізла сова з дупла, глянула на горобчика, а очі в неї світять! Страх та й годі!..\n- Ти тут чого? - спитала.\n- Та я, вибачайте, моя пані, ще зранку тут сиджу...\n- І чого?\n- Та чекаю, поки ви встанете\n- Таж я встала! Ну чого тобі треба? Чого стримиш?\n- Я хотів би вас просити, вибачайте ласкаво, чи не могли б ви мене розуму навчити? Адже ви такі мудрі...\n- Не на те я мудра, щоб дурнів розуму навчати! Хто дурнем вродився, той дурнем і згине. Тікай-но ти, а то я голодна! - гукнула сова та як засвітить очима...\nГоробчик миттю як схопиться, полетів світ за очі, десь у гущавину заховався та там і проспав аж до самого ранку. Спить горобчик, та так міцно, коли се у нього над головою щось як заскрегоче:\n\"Че-че-че!\" Горобчик прокинувся, аж дивиться: сидить на сучку сорока-білобока та так скрегоче, аж очі заплющила.\n- З ким ви, панянко, так розмовляєте? - спитав її горобець.\n- А тобі що до того? Чи ба, який цікавий! А хоч би й з тобою!\n- Та я дуже радий, як зо мною. Я б вас просив, моя панно, щоб ви мене розуму навчили.\n- А нащо тобі, мій молодчику, розум? Без розуму легше в світі жити та таки й веселіше! А ти, голубчику, ліпше красти вчися, от як я, то тоді й розуму не треба. З великого розуму не тяжко й з глузду зсунутись; ти ось поговори зо мною, то я тебе навчу, як і без розуму прожити... - і заскреготала сорока, та що далі, то все хутчіш та дрібніш...\n- А бодай тобі заціпило, скреготухо! - крикнув горобчик. - Ото і глушить! Цур тобі! - та скоріш від неї геть.\nСів собі горобчик на полі та й думає:\n\"Де я того розуму навчуся? Скільки світу злітав, а щось небагато навчився, хіба вже воно так і зостанеться...\" Зажурився він, поглядає сумно по полю, а по полю чорний крук ходить та так поважно.\n\"Ну, ще в сього поспитаю; се вже останнє\", - подумав горобчик.\n- Навчіть мене розуму! - звернувся він просто до крука. - Я вже давно його шукаю, та ніяк не знайду.\n- Розум, молодче, по дорозі не валяється, - мовив поважно крук, - не так-то його легко знайти! А я тобі от що скажу: поки біди не знатимеш, то й розуму не матимеш. От тобі моя наука. А тепер іди, мені ніколи.\nПолетів горобчик, засмутився. \"Що то мені така наука?\" - гадає собі; однак більше ні в кого розуму не питав - обридло вже. Посумував трохи, що мусить без розуму жить, а потім і забув. Почав знову гуляти веселенько. Ні гадки йому.\nІ не зоглядівся горобчик, як і літечко минуло. Настала осінь з вітрами холодними, з дощами дрібними, а дедалі й сніжок став перепадати. Біда горобчикові - холод, голод! Вночі, де не сяде, спати не може, так холодний вітер і пронизує; вдень їсти нічого, бо все зібрано в клуні, а якщо й знайде, то за сваркою згубить. От і почав наш горобчик до розуму приходити - годі сваритися!\nКуди горобці летять, і він за ними; що вони знайдуть, то і він поживиться, - та все без сварки, без бійки, то горобці його й не женуть від себе, - а перше, то й близько не підпускали. Побачив горобчик, як інші пташки в теплих гніздечках сидять, почав він і собі придивлятись, як-то гнізда будуються. Почав він пір'ячко до пір'ячка збирати, соломку до соломки складати та гніздечко звивати.\nТак статкує наш горобчик, так дбає! Дедалі всі горобці почали його поважати: куди зберуться на раду, то й його кличуть, він так вславився між ними своїм розумом. Перезимував він зиму щасливо, а на весну вже став великим та мудрим горобцем; сидів він у гніздечку не сам, а з горобличкою, і четверо яєчок в гніздечку лежало. Як виклюнулись гороб'ята, то горобцеві новий клопіт - годувати діточок, та вкривати, та глядіти, та од хижого птаства боронити,- не до гуляння було!\nА вже що господарський був горобець, то, було, аж сусіди-горобці дивуються. \"Які ви, пане сусідоньку, мудрі! І де ви того розуму навчились?\" - питають, було, його. А він, було, тільки голівкою кивне. \"Біда навчила!\" - каже.",
      "updateTime": 1511856582688,
      "updated": true
    },
    {
      "author": "Леся Українка",
      "createTime": 1485110772,
      "id": 71,
      "lullaby": false,
      "name": "Давня казка",
      "text": "Може б, хто послухав казки?\nОсь послухайте, панове!\nТiльки вибачте ласкаво,\nЩо не все в нiй буде нове.\nТа чого там, люди добрi,\nЗа новинками впадати?\nМоже, часом не завадить\nI давнiше пригадати.\nХто нам може розповiсти\nЩось таке цiлком новеє,\nЩоб нiхто з нас не вiдмовив:\n“Ет, вже ми чували сеє!”\nТож, коли хто з вас цiкавий,\nСядь i слухай давню казку,\nА менi коли не лаврiв,\nТо хоч бубликiв дай в’язку.\n\nДесь, колись, в якiйсь країнi,\nДе захочете, там буде,\nБо у казцi, та ще в вiршах,\nВсе можливо, добрi люде.\nДесь, колись, в якiйсь країнi\nПроживав поет нещасний,\nТiльки мав талан до вiршiв,\nНе позичений, а власний.\nНа обличчi у поета\nНе цвiла урода гожа,\nХоч не був вiн теж поганий, –\nОт собi – людина божа!\nТой спiвець – та що робити!\nВидно, правди не сховати,\nЩо не був спiвцем поет наш,\nБо зовсiм не вмiв спiвати.\nТа була у нього пiсня\nI дзвiнкою, i гучною,\nБо розходилась по свiту\nСтоголосою луною.\nI не був поет самотнiм:\nДо його малої хати\nРаз у раз ходила молодь\nПiснi-слова вислухати.\nТеє слово всiм давало\nТо розвагу, то пораду;\nСлухачi спiвцю за теє\nДiлом скрiзь давали раду.\nЩо могли, то те й давали\n,Вiн зо всього був догодний.\nДосить з нього, що не був вiн\nНi голодний, нi холодний.\nЯк навеснi шум зелений\nОживляв сумну дiброву,\nТо щодня поет приходив\nДо дiброви на розмову.\nТак одного разу ранком\nНаш поет лежав у гаю,\nЧи вiн слухав шум дiброви,\nЧи пiснi складав, – не знаю!\nТiльки чує – гомiн, гуки,\nДесь мисливськi сурми грають,\nЧутно разом, як собачi\nЙ людськi крики десь лунають.\nТупотять прудкiї конi,\nГомiн ближче все лунає,\nЗ-за кущiв юрба мисливська\nНа долинку вибiгає.\nЯк на те ж, лежав поет наш\nНа самiсiнькiй стежинi.\n“Гей! – кричить вiн, – обережно!\nВiку збавите людинi!”\nЩе, на щастя, не за звiром\nГналася юрба, – спинилась,\nА то б, може, на поета\nНе конечне подивилась.\nПопереду їхав лицар,\nТа лихий такий, крий боже!\n“Бачте, – крикнув, – що за птиця!\nЧи не встав би ти, небоже?”\n“Не бiда, – поет вiдмовив, –\nЯк ти й сам з дороги звернеш,\nБо як рими повтiкають,\nТи менi їх не завернеш!”\n“Се ще также полювання! –\nМовить лицар з гучним смiхом.-\nСлухай, ти, втiкай лиш краще.\nБо пiзнаєшся ти з лихом!”\n“Ей, я лиха не боюся,\nЗ ним ночую, з ним i днюю;\nТи втiкай, бо я, мосьпане,\nНа таких, як ти, полюю!\nВ мене рими – соколята,\nЯк злетять до мене з неба,\nТо вони менi вполюють,\nВже кого менi там треба!”\n“Та який ти з бiса мудрий! –\nМовить лицар. – Ще нi разу\nЯ таких, як ти, не бачив.\nЯ тепер не маю часу,\nА то ми б ще подивились,\nХто кого скорiй вполює.\nХлопцi! геть його з дороги!\nХай так дуже не мудрує!”\n“От спасибi за послугу! –\nМовить наш поет. – Несiте.\nТа вiзьмiть листки з пiснями,\nОн в травi лежать, вiзьмiте”.\n“Вiн, напевне, божевiльний! –\nКрикнув лицар. – Ну, рушаймо!\nХай вiн знає нашу добрiсть –\nСтороною обминаймо.\nА ти тут зажди, небоже,\nХай-но їхатиму з гаю,\nЯ ще дам тобi гостинця,\nА тепер часу не маю”.\n“Не на тебе ждать я буду, –\nТак поет вiдповiдає, –\nХто ж кому подасть гостинця,\nЩе того нiхто не знає”.\nЛицар вже на те нiчого\nНе вiдмовив, геть подався;\nЗнову юрба загукала,\nI луною гай озвався.\nРозтеклись ловцi по гаю,\nПолювали цiлу днину,\nТа коли б же вполювали\nХоч на смiх яку звiрину!\nА як сонечко вже стало\nНа вечiрньому упрузi,\nСтихли сурми, гомiн, крики,\nТихо стало скрiзь у лузi.\nГурт мисливський зголоднiлий\nВесь пiдбився, утомився,\nДехто ще зоставсь у гаю,\nДехто вже й з дороги збився.\nГеть одбившися вiд гурту,\nЇде лицар в самотинi.\nЗирк! – поет лежить, як перше,\nНа самiсiнькiй стежинi.\n“Ах, гостинця ти чекаєш! –\nМовив лицар i лапнувся\nПо кишенях. – Ой небоже,\nВдома грошi я забувся!”\nУсмiхнувсь поет на теє:\n“Не турбуйсь за мене, пане,\nМаю я багатства стiльки,\nЩо його й на тебе стане!”\nСпалахнув вiд гнiву лицар,\nБув вiн гордий та завзятий,\nАле ж тiльки на упертiсть\nТа на гордощi багатий.\n“Годi жартiв! – крикнув згорда.\nБо задам тобi я гарту!”\nА поет йому: “Та й сам я\nНе люблю з панами жарту…\nБачиш ти – оця дiброва,\nПоле, небо,синє море –\nТо моє багатство-панство\nI розкiшне, i просторе.\nПри всьому сьому багатствi\nЯ щасливий завжди й вiльний”.\nТут покликнув лицар: “Боже!\nЧоловiк сей божевiльний!”\n“Може буть, – поет вiдмовив, –\nПевне, всi ми в божiй волi.\nТа я справдi маю щастя,\nI з мене його доволi.\nТак, я вiльний, маю бистрi\nВiльнi думи-чарiвницi,\nЩо для них нема на свiтi\nНi застави, нi границi.\nВсе, чого душа запрагне,\nЯ створю в одну хвилину,\nВ таємнi свiти надхмарнi\nЯ на крилах думки лину.\nСкрiзь гуляю, скрiзь буяю,\nМов той вiтер дзвiнкий в полi;\nСам я вiльний i нiколи\nНе зламав чужої волi!”\nЗасмiявсь на теє лицар:\n“Давню байку правиш, друже?\nЯ ж тобi скажу на теє:\nТи щасливий, та не дуже.\nЯ б вiддав отой химерний\nТвiй таємний свiт надхмарний\nЗа наземне справжнє графство,\nЗа пiдхмарний замок гарний.\nЯ б вiддав твоє багатство\nI непевнiї країни\nЗа єдиний поцiлунок\nВiд коханої дiвчини…”\nЩось поет хотiв вiдмовить\nНа недбалу горду мову,\nТа вже сонечко червоне\nЗаховалось за дiброву.\nНадiйшла сiльськая молодь,\nЩо з роботи поверталась,\nI побачила поета,\nЗ ним приязно привiталась.\nТут поет взяв мандолiну,\nI на вiдповiдь гуртовi\nВiн заграв, i до музики\nПромовляв пiснi чудовi.\nВсi навколо нерухомi,\nЗачарованi стояли,\nА найбiльше у дiвчаток\nОчi втiхою палали.\nДовго й лицар слухав пiсню,\nДалi мовив на вiдходi:\n“Що за дивна сила слова!\nВорожбит якийсь, та й годi!”\n\nЛiтнiм вечором пiзненько\nСам поет сидiв в хатинi,\nТак од ранку цiлу днину\nВiн просидiв в самотинi.\nТож сидiв поет в вiконцi,\nСлухав спiвiв, що лунали\nСкрiзь по полю i до нього\nУ хатину долiтали.\nСпiви стихли, потiм хутко\nНалетiла лiтня нiчка;\nДерева шумiли з вiтром,\nГомонiла бистра рiчка.\nI поет в своїй хатинi\nПрислухавсь до того шуму,\nПогляд в темряву втопивши,\nВiн таємну думав думу.\nТiльки чує – хтось пiд’їхав\nНа конi до його хати\nI спинився, потiм зброя\nПочала чиясь бряжчати.\nЩо за диво! Пiд вiконце\nХтось помалу пiдступає.\nТут поет не втерпiв: “Хто там? –\nНевiдомого питає.-\nЯкщо злодiй, то запевне\nПомиливсь ти, любий друже!”\n“Нi, се я, – озвався голос, –\nМаю справу, пильну дуже…”\n“Хто ж се “я”?” – поет питає.\n“Я, Бертольдо, лицар з гаю”.\nТут поет пiзнав той голос:\n“А, мисливий! Знаю, знаю!\nВибачай, прошу до хати,\nХоч у мене трошки темно,\nБо коли я сам у хатi,\nНе палю вогню даремно;\nТа для гостя запалю вже”.\nI добув вогню з кресала.\nПеред ним лицарська постать\nВладаря Бертольда стала.\n“Добрий вечiр!” – “Добрий вечiр”\nСтав тут лицар i – нi слова.\nЩось нiяк не починалась\nТая пильная розмова.\n“Де ж твоя, мiй гостю, справа?” –\nДалi вже поет озвався.\nЛицар стиха одмовляє:\n“Я, мiй друже, закохався…”\nТут поет йому говорить:\n“Що ж на се тобi пораджу?\nА проте доказуй далi,\nМоже, чим тебе розважу”.\n“Закохався я i гину, –\nКаже лицар, – вдень i вночi\nБачу я перед собою\nЯснi оченьки дiвочi”.\n“Що ж? – поет на те говорить. –\nТо за ручку та й до шлюбу!”\n“Ох! – зiтхає лицар. – Вiзьме\nIнший хтось дiвчину любу!\nПiд балкон моєї донни\nКожен вечiр я приходжу,\nI в журбi тяжкiй, в зiтханнях\nЦiлу нiчку я проводжу.\nНа мою журбу й зiтхання\nЯ вiдповiдi не маю,\nЧим я маю привернути\nСерце милої, – не знаю!\nМоже б, краще їй припали\nДо сподоби серенади?..”\nТут поет на те: “Запевне,\nТреба пташечцi принади!”\n“Голос маю, – каже лицар, –\nТа не тямлю\nвiршування…”\n“Певна рiч, – поет говорить, –\nТо не легке полювання,\nА то б досi вже на лаври\nХто б схотiв, то й був багатий,\nНi, – химерний, норовистий\nКiнь поезiї крилатий!”\n“Правду кажеш, – мовив лицар, –\nАле ж я тебе благаю,\nЩоб помiг менi в сiй справi.\nПам’ятаю, як у гаю\nТи своїм вiршем чудовим\nЧарував усю громаду, –\nТiльки ти один тепера\nМожеш дать менi пораду!\nЗа пораду все, що хочеш,\nДам тобi я в надгороду”.\n“Ну, на се, – поет вiдмовив, –\nНе надiюся я зроду.\nМожу я знайти й без плати\nДля приятеля пораду.\nОсь пожди лиш трохи, зараз\nБудеш мати серенаду.\nТа менi для сього треба\nЙмення й вроду панни знати”.\n“їй наймення Iзiдора,\nА вродлива!.. не сказати!..”\nБiльш поет вже не питався,\nСiв, задумавсь на хвилину,\nЗаписав щось на паперi,\nЗняв з кiлочка мандолину,\nПоказав слова Бертольду,\nМандолину дав у руки\nТа написанiї вiршi\nI промовив для науки:\n“Ти, спiваючи, на струнах\nМаєш так перебирати:\nUt-fa-la-sol, fa-mi-re-sol…\nДалi можеш сам добрати”.\n“От спасибi!” – крикнув лицар.\nЩе ж поет не вiдозвався,\nА вже лицар був надворi.\nНа коня! i геть погнався.\nI погнався лицар хутко\nЧерез доли, через гори,\nI спинився пiд вiконцем\nУ своєї Iзiдори.\nХутко в неї пiд вiконцем\nМандолiна залунала,\nIз потоку гукiв чулих\nСеренада виринала:\n“Гордо, пишно, променисто\nЗолотiї свiтять зорi,\nТа не може дорiвнятись\nНi одна з них Iзiдорi!\nНайчистiшi дiаманти\nСяють, яснi та прозорi,\nТа не може дорiвнятись\nНi один з них Iзiдорi!\nДорогих перлин коштовних\nЄ багато в синiм морi,\nТа не може дорiвнятись\nНi одна з них Iзiдорi”.\nОтже, ледве серенада\nЗалунала у просторi,\nВийшла з хати Iзiдора\nПодивитися на зорi.\nА як стихли пiд балконом\nЛюбi гуки мандолiни,\nДо Бертольда полетiла\nКвiтка з рожi вiд дiвчини.\nВ ту ж хвилину Iзiдора\nЗникла хутко, наче мрiя,\nТа зосталася в Бертольда\nКвiтка з рожi i – надiя!\n\nБоже, боже! що то може\nНаробити серенада!..\nЗникла в серденьку в Бертольда\nТемна туга i досада.\nУсмiх донни Iзiдори\nБув дедалi все яснiше,\nI щораз вона ставала\nДо Бертольда прихильнiше.\nДалi перстень Iзiдорин\nНа руцi у нього сяє,\nНареченою своєю\nВiн кохану називає.\nЯк же бучно, як же втiшно\nВсiм гулялось на весiллi!\nТанцювали, попивали\nВiд недiлi до недiлi.\nВсiх приймали, всiх вiтали,\nВсiм умiли догодити,\nТiльки нашого поета\nПан забувся запросити.\nЗвiсно, клопоту багато\nЗавжди пану молодому, –\nХто ж би мiг ще пам’ятати\nПро якогось там сiрому?\nЧас летiв, немов на крилах,\nI, мов сон, життя минало.\nТа незчувсь Бертольд, як лихо\nНесподiвано настало.\nЗабажалось королевi\nЗвоювать чужеє царство,\nРозiслав вiн скрiзь герольдiв\nНа вiйну скликать лицарство.\nI якраз серед бенкету\nВ замку нашого Бертольда\nЗалунала гучна сурма\nКоролiвського герольда.\nПрощавай, дружина люба,\nВсi розкошi, всi вигоди!\nВсе те треба промiняти\nНа далекiї походи.\nЗалишить Бертольдо мусив\nМолодую Iзiдору,\nУ недiлю вранцi-рано\nВже вiн вирушив iз двору.\nПодалося геть за море\nВсе одважнеє лицарство;\nТам за морем десь лежало\nБусурменське господарство.\nI пiшло одважне вiйсько\nЧерез нетрi та пустинi;\nНе один вояк смутився\nПо своїй рiднiй країнi.\nТа коли вже надто тяжко\nТуга серце обгортала,\nТо спiвцi спiвали пiсню,\nПiсня тугу розважала:\n“Не журись, коли недоля\nВ край чужий тебе закине!\nРiдний край у тебе в серцi,\nПоки спогад ще не гине.\nНе журись, не марно пройдуть\nСiї сльози й тяжка мука:\nРiдний край щирiш любити\nНаучає нас розлука”.\nТак вони спiвали, йдучи\nЧерез дикiї пустинi,\nДодавав той спiв розваги\nНе однiй смутнiй людинi.\nПопереду всього вiйська\nТри старшiї виступали:\nКарлос, Гвiдо i Бертольдо;\nЗа одвагу їх обрали.\nЇдуть, їдуть, врештi бачать –\nТри дороги розiйшлися,\nРозлучились три найстаршi,\nКожний рiзно подалися…\nКарлос вибрав шлях направо,\nГвiдо вибрав шлях налiво,\nА Бертольд подався просто.\n“Дай же, боже, нам!” – “Щасливо!”\nI Бертольдовi спочатку\nСправдi щастя панувало,\nДовелося звоювати\nГородiв чужих чимало.\nОт вже вiн на стольне мiсто\nПогляда одважним оком,\nАле тут-то саме щастя\nОбернулось iншим боком.\nЧи то врештi у Бертольда\nПритомилося лицарство,\nЧи то владар бусурменський\nМiцно так тримавсь за царство, –\nТiльки твердо так трималось\nМiсто гордеє, уперте,\nРаз одбилось, потiм вдруге,\nПотiм втретє, ще й вчетверте.\nТут прийшлось Бертольду з лихом:\nКрай чужий, ворожi люде,\nГолод, злиднi, вiйсько гине…\nЩо то буде, що то буде?!.\nМiсяць, другий вже ведеться\nТая прикрая облога.\nСеред вiйська почалися\nНарiкання i тривога.\nПриступили до Бертольда\nВояки й гукають грiзно:\n“Гей, виводь ти нас iзвiдси!\nГеть веди, поки не пiзно!\nНащо ти сюди на згубу\nПiдманив нас за собою?\nЧи ти хочеш, щоб усi ми\nНаложили головою?\nОсоружне нам се мiсто!\nХай їй цур, такiй облозi!\nХай їй цур, самiй тiй славi!\nХай їй цур, тiй перемозi!..”\nХтiв Бертольд розумним словом\nЛюте вiйсько вгамувати,\nТа воно дедалi гiрше\nПочало репетувати.\nДалi кинулись до зброї…\nБог зна, чим би то скiнчилось…\nАле тут хтось крикнув: “Стiйте!” –\nВiйсько раптом зупинилось.\nВийшли тут наперед вiйська\nВiйськовi спiвцi славутнi,\nВсi вони були при зброї,\nА в руках тримали лютнi.\nЗ них один промовив: “Браття!\nЧасу маєте доволi,\nЩоб Бертольда покарати,\nВiн же й так у вашiй волi.\nМи б хотiли тут в сiй справi\nСкiлька слiв до вас сказати,\nТа спiвцям спiвати личить,\nОтже, ми почнем спiвати”.\nТут один iз них тихенько\nСтруни срiбнiї торкає,\nУсмiхається лукаво\nI такої починає:\n“Був собi одважний лицар,\nНам його згадать до речi,\nВiн робив походи довгi –\nВiд порога та до печi.\nВiн своїм язиком довгим\nРуйнував ворожi мiста…\nЧули ви його розповiдь:\n“Я один, а їх аж триста!”\nНу, та сей одважний лицар\nЯкось вибрався до бою.\nI вернув живий, здоровий:\nТалiсман вiн мав з собою.\nЯ гадаю, талiсман сей\nКожен з вас тут знать готовий,\nСе буде речення мудре:\n“Утiкай, поки здоровий!”\n“Утiкай, поки здоровий!” –\nВсi спiвцi тут заспiвали;\nВояки стояли тихо,\nОчi в землю поспускали.\nРаптом зброя заблищала,\nI гукнуло вiйсько хором:\n“Ми готовi йти до бою!\nКраще смерть, нiж вiчний сором!”\nI метнулися у напад\nТак запекло, так завзято,\nЩо не встигла й нiч настати,\nЯк було вже мiсто взято.\nМiсто взято, цар в полонi\nБусурменський. Перемога!\nОт тепер уже одкрита\nВсiм у рiдний край дорога.\nТут на радощах Бертольдо\nВсiх спiвцiв казав зiбрати\nI, коли вони зiбрались,\nПривселюдно став казати:\n“Ви, спiвцi славутнi нашi,\nВи, красо всього народу!\nВи нам честь вiдрятували,\nВам ми виннi надгороду!”\nТа спiвцi вiдповiдали:\n“Нi, не нам, ласкавий пане,\nТой, хто сих пiсень навчив нас,\nНадгороду хай дiстане”.\n“Де ж вiн, де? – гукнув Бертольдо. –\nЩо ж вiн криється мiж вами?” –\n“Вiн не тут, – спiвцi говорять, –\nНа вiйнi не був вiн з нами.\nВiн зостався, щоб пiснями\nЗвеселять рiдну країну,\nТам вiн має розважати\nНе одну сумну родину”.\n“Знаю я сього поета\nI його величну душу,\nI тепер йому по-царськи\nЯ подякувати мушу.\nТiльки б дав нам бог щасливо\nПовернутися додому,\nСрiбла, золота насиплю\nЯ спiвцевi дорогому!..”\n\nКажуть, весь помiст у пеклi\nЗ добрих замiрiв зложився!\nДля пекельного помосту\nI Бертольдо потрудився…\nВже давно Бертольд вернувся\nIз далекої чужини,\nЗнов зажив життям веселим\nБiля милої дружини.\nЗнов у нього в пишнiм замку\nПочалося вiчне свято, –\nО, тепер було у нього\nСрiбла, золота багато!\nОкрiм того, що набрав вiн\nНа вiйнi всього без лiку,\nЩе король йому в подяку\nНадгороду дав велику.\nСила статкiв та маєткiв!\nВже Бертольдо граф заможний!\nВiн живе в свойому графствi,\nНаче сам король вельможний.\nТа околиця, де жив вiн,\nВся була йому вiддана,\nЛюд увесь в тiм краю мусив\nУзнавать його за пана.\nТож спочатку того щастя\nСправдi був Бертольдо гiдний:\nПравий суд чинив у панствi,\nДо пiдданих був лагiдний.\nАле то було не довго,\nВiн дедалi в смак ввiходив\nI потроху в себе в графствi\nIншi звичаї заводив.\nЩо ж, напитки, та наїдки,\nТа убрання прехорошi,\nТа забави, та турнiри,\nА на все ж то треба грошi!\nТа й по всiх далеких вiйнах\nГраф привчився до грабунку,\nА тепер в своїй країнi\nВiн шукав у тiм рятунку.\nПочалися нескiнченнi\nМита, панщина, податки,\nГраф поставив по дорогах\nСкрiзь застави та рогатки.\nТрудно навiть розказати,\nЩо за лихо стало в краю, –\nЛюди мучились, як в пеклi,\nПан втiшався, як у раю.\nПан гуляв у себе в замку, –\nУ ярмi стогнали люде,\nI здавалось, що довiку\nВсе така неволя буде.\nРозливався людський стогiн\nВсюди хвилею сумною,\nI в серденьку у поета\nОзивався вiн луною…\nОсь одного разу чує\nГраф лихi, тривожнi вiстi:\nДонесла йому сторожа,\nЩо не все спокiйно в мiстi;\nЩо спiвцi у мiстi ходять\nI пiснями люд морочать,\nВсе про рiвнiсть i про волю\nУ пiснях своїх торочать.\nВже й по тюрмах їх саджають,\nТа нiщо не помагає, –\nЇх пiснi iдуть по людях,\nВсяк пiснi тi переймає.\n“Ну, – гукнув Бертольд, – то байка!\nЯ вiзьму спiвцiв тих в руки!”\nРаптом чує – десь близенько\nЗалунали пiснi гуки:\n“В мужика землянка вогка,\nВ пана хата на помостi;\nЩо ж, недарма люди кажуть,\nЩо в панiв бiлiшi костi!\nУ мужички руки чорнi,\nВ панi рученька тендiтна;\nЩо ж, недарма люди кажуть,\nЩо в панiв i кров блакитна!\nМужики цiкавi стали,\nЧи тi костi бiлi всюди,\nЧи блакитна кров поллється,\nЯк пробити пану груди?”\n“Що се, що? – кричить Бертольдо.\nГей, ловiть спiвця, в’яжiте!\nУ тюрму його, в кайдани!\nТа скорiш, скорiш бiжiте!”\nКоли се з-за мурiв замку\nОбiзвався голос долi:\n“Гей, бiжiте, панськi слуги,\nТа спiймайте вiтра в полi!\nНе турбуйся ти даремне,\nВсе одно, вельможний пане,\nВловиш нас сьогоднi десять,\nЗавтра двадцять знов настане!\nНас таки чимале вiйсько,\nМаєм свого отамана,\nВiн у нас одважний лицар,\nВрештi, вiн знайомий пана…”\nМов крiзь землю провалився\nТой спiвець, утiк од лиха.\nА Бертольд сидiв i думав,\nДалi так промовив стиха:\n“Маєм свого отамана! –\nОсь де корiнь цiлiй справi!\nНу, та я тепера хутко\nПоложу кiнець забавi!”\nТут вiн двох щонайвiрнiших\nСлуг до себе прикликає\nI до нашого поета\nУ хатину посилає:\n“Ви скажiть йому вiд мене,\nЩо я досi пам’ятаю,\nЯк пiснi його втiшали\nНас колись в чужому краю.\nВласне я тепер бажаю\nДать йому за них заплату:\nЯ поетовi дарую\nВ себе в замку гарну хату.\nЯ його талан спiвацький\nТак високо поважаю,\nЩо спiвцем своїм придворним\nЯ зробить його бажаю.\nВи скажiть, що вiн у мене\nБуде жити в шанi, в славi,\nТiльки, звiсно, хай забуде\nРiзнi вигадки лукавi”.\nСлуги зараз подалися\nДо убогої оселi,\nПринесли вони поету\nТi запросини веселi.\nУсмiхаючись, вiн слухав\nТе запрошення знаднеє,\nА коли вони скiнчили,\nТак промовив їм на сеє:\n“Ви скажiте свому пану,\nЩо заплати не бажаю,\nБо коли я що дарую,\nТо назад не одбираю.\nХай вiн сам те пригадає,\nЩо то ж я йому дав злото,\nХоч тепер об тiм жалкую,\nКраще б кинув у болото!\nВи скажiть, що я не хочу\nСлави з рук його приймати,\nБо лихую тiльки славу\nТiї руки можуть дати.\nЗолотих не хочу лаврiв, –\nЗ ними щастя не здобуду.\nЯк я ними увiнчаюсь,\nТо поетом вже не буду.\nНе поет, у кого думки\nНе лiтають вiльно в свiтi,\nА заплутались навiки\nВ золотiї тонкi сiтi.\nНе поет, хто забуває\nПро страшнi народнi рани,\nЩоб собi на вiльнi руки\nЗолотi надiть кайдани!\nТож пiдiте i скажiте,\nЩо поки я буду жити,\nНе подумаю довiку\nЗброї чесної зложити!”\nЗ тим вернулись вiрнi слуги\nДо Бертольда i сказали:\n“Так i так поет вiдмовив,\nМи даремне намовляли…”\nАж скипiв Бертольд, почувши\nГордовитую вiдмову,\nДо поета посилає\nПосланцiв тих самих знову:\n“Ви скажiть сьому зухвальцю,\nЩо тепер настав день суду,\nЩо терпiв його я довго,\nАле бiльш терпiть не буду.\nКоли вiн складання вiршiв\nБунтiвничих не покине,\nТо в тюрму його закину,\nТам вiн, клятий, i загине!”\nЗнову слуги подалися\nДо убогої хатини\nI, пiдходячи,почули\nТихий бренькiт мандолiни.\nУ вiкно зирнули слуги,\nБачать: зiбрана громада,\nВсi стоять навколо лiжка,\nМов якась таємна рада!\nУтомивсь поет вiд працi,\nТретiй день лежить в недузi,\nСлухачi навколо нього\nПосхиляли чола в тузi.\nА поет усе то грає,\nТо щось пише на паперi\nЙ роздає писання людям, –\nТут вступили слуги в дверi.\nВсi метнулись хутко з хати,\nI поет один зостався,\nПодививсь на слуг спокiйно,\nГордовито привiтався.\nВсi Бертольдовi погрози\nСлухав мовчки, усмiхався.\nА коли скiнчили слуги,\nТак до них вiн обiзвався:\n“Ви скажiть свойому пану,\nЩо готовий я в дорогу,\nТiльки хай велить прислати\nСлуг ще двох вам на пiдмогу.\nНа запросини ласкавi\nЯ не можу встать з постелi,\nВам нести мене прийдеться\nАж до нової оселi.\nТа й в темницi буду вiльний, –\nМаю думи-чарiвницi,\nЩо для них нема на свiтi\nНi застави, нi границi.\nI мого прудкого слова\nНе затримає темниця,\nПолетить воно по свiтi,\nНаче тая вiльна птиця.\nЗ словом зiллються в темницi\nГiркий жаль i тяжка туга,\nI тодi потрiйна стане\nI страшна його потуга.\nI поет вiд свого люду\nНе почує слiв догани\nВ день сумний, коли на нього\nНакладатимуть кайдани!”\nТак довiку у темницi\nДовелось поету жити,\nЗа тюремний спiв вiн мусив\nГоловою наложити.\nТа зосталися на свiтi\nМолодi його нащадки,\nЩо взяли собi у спадок\nВсi пiснi його, всi гадки.\nЗдiйнялось повстання в краю,\nI Бертольда вбили люде,\nТа й гадали, що в країнi\nБiльш неволi вже не буде.\nТа зостався по Бертольду\nМолодий його нащадок,\nI пиху його, й маєтки\nВiн забрав собi у спадок.\nI тепер нащадки графськi\nТюрми мiцнiї будують,\nА поетовi нащадки\nСлово гостреє гартують.\nПроти дiла соромного\nВиступає слово праве –\nОх, страшне оте змагання,\nХоч воно i не криваве!\nА коли вiйна скiнчиться\nТого дiла й того слова,\nТо скiнчиться давня казка,\nА настане правда нова.",
      "updateTime": 1511856582688,
      "updated": true
    },
    {
      "author": "Марійка Підгірянка",
      "createTime": 1485110772,
      "id": 72,
      "lullaby": false,
      "name": "Княжі дочки і сини",
      "text": "Був один князь і мав чотири дочки. Тих дочок повіддавав заміж. Та замусувалось йому самому, і він покликав до себе одну дочку в гостину. Дочка прийшла і привела з собою трьох синів. Красні були, молоденькі й веселі. Та які робітні! Перший ходив по полях і нивах, здіймав з них білі покривала і застеляв килимами з зеленого шовку, а як закінчив, покликав свого брата і питається в нього: \"Чи красно своєму дідові прибрав землю?\" Братчик сказав, що красно і що він йому допоможе, щоб ще краще було. І розкинув по зелених килимах квіти білі, сині, жовті. До дерева пришив листочки, щоби вітерець мав з ким розмовляти і бавитися. А коли все було готове, покликав третього брата і питається: \"Як тобі подобається моя робота?\" Брат відповів: \"Подобається дуже, але як я ще своїх рук докладу, то буде краще\". І взявся до роботи. Сонечко з кожним днем скоріше виходило й пізніше заходило за ліс, щоби старший хлопчик мав більше часу для роботи. А він прибрав землю ще краще, як його два брати. Поробив зелені килими буйнішими та й густіше їх засіяв квітами черешні, вишні, яблуні і груші, засипав пахучим квітом. Все цвіло, зеленіло, все раділо в той час, як у гостину до князя прийшла найменша дочка зі своїми трьома синами.\nАле настала пора, що дочці треба було йти додому. Тоді сказав князь: \"Дякую тобі, дочко, що прийшла до мене і розвеселила моє князівство. Дякую і вам, хлопчики, за вашу працю. Ідіть тепер додому, та покличте мені другу дочку, нехай прийде до мене в гостину зі своїми дітьми\".\nПрийшла друга дочка і привела з собою теж трьох синів. Ті вже були старші від синів першої дочки, але також веселі і робітні. Робота аж горіла в їхніх руках, і цілий довгий день вони не спочивали. Принесли з собою багато фарб і всюди фарбували. Червоною помалювали черешні і вишні в садах, ягоди і малину в лісах та налили їх солодким соком. А коли з тим готові були, то золотою фарбою потягнули пшеницю, жито, ячмінь і овес на полях. Радість була велика в князівстві. Робота була і дорослим, і малим. Діти зривали червоні ягідки, а старші жали збіжжя, звозили до стодоли і тішилися, що хліб красний.\nТа й тій доньці прийшов час іти додому. І їй красно подякував князь, що відвідала його. Та й велів сказати третій дочці, Аби прийшла в гостину.\nПрийшла третя дочка. І вона мала трьох синів. Ті вже були і старші, і не такі жваві, але зате дуже добрі газди. Ходили по стернях, орали, засівали зерно, ломили кукурудзу, викопували картоплю. В садах обвивали сливки синів оксамитом, а яблука - червоним шовком, і трясли їх додолу. А найстарший з них розмальовував листя на деревах золотими і червоними фарбами і застеляв ним дорогу, якою усі мали вертатись додому, як уже їм час прийшов.\nЯк відходили, сказав їм князь: \"Дякую вам щиро, що ви свою роботу добре зробили, що в моїм князівстві все в порядку, що стодоли і поди, і пивниці повні хліба й паші. Тепер покличте найстаршу мою дочку з синами. Нехай принесуть вони білі м`які перини, щоби прикрити земельку, бо вона вже замучилася і хоче спати\".\nПрийшла четверта дочка з трьома синами. Куди вони йшли, сіяли м`який пух перед себе, будували льодові мости на ріках і потоках, та й застеляли землю білими ряднами. А земля спала тихо-тихо під білим покривалом.\nЗамовкли пташки в садах, стихли співи пастухів на пасовищах, лиш розлягався дзвінкий сміх дітей, що саночками спускалися з гори або ковзалися по льодових мостах. Сонечко щораз скоріше лягало спати і щораз пізніше вставало, зате місяць довго-довго світив і зірки блищали так ясно, якби хто золотих клинців густо набив на небі.\nТа минула пора гостини найстаршої дочки і князь сказав: \"Земля моя вже відпочила і скоро пробудиться зі сну. Дякую тобі і твоїм синам, що ви постелили їй білу постіль, що добре відпочила по великих трудах. Тепер час наймолодшій дочці знову прийти до мене в гостину. Так будете приходити до мене завжди одна по одній, щоб мені старому не наскучилося\".\nІ приходять щоразу чотири князеві дочки, кожна з трьома синами, на нашу землю.",
      "updateTime": 1511856582688,
      "updated": true
    },
    {
      "author": "Михайло Секрет",
      "createTime": 1485110772,
      "id": 73,
      "lullaby": false,
      "name": "Заячий секрет",
      "text": "Заєць-батько у крамниці\nПіввідра купив пшениці,\nСів з пшеницею на віз\nІ на млин її завіз.\nУ млині коза в спідниці\nТочно зважила пшеницю,\nА мірошник, сплюх-борсук,\nВ діжку висипав мірчук,\nЗаписав його у книжку\nТа й вмостився спати в діжку—\nЛіг на лапу і за мить\nТак хропе, що млин тремтить.\nБідний заєць ледь не плаче:\n— Встань,  борсуче, встань, земляче.\nРоздери зайчаткам круп\nІ на кашу, і на суп,\nБо нема зимою паші,\nДіти ж просять супу й каші.\n— Хай пождуть зайчатка трішки,—\nОбізвавсь борсук із діжки.\n— Я лиш зиму пересплю,\nА весною круп вмелю,—\nТа й накрився з головою\nКожушиною новою.\nЗаєць схлипнув у млині:\n— Що ж робить тепер мені?—\nЛихо зайцеві у світі —\nПропадуть без манни діти.\nКізка ніжками туп-туп:\n— Ми самі намелем круп!—\nТа й бігом з відром угору,\nВ кіш пшеницю сипле скоро.\nЗатремтів старенький млин\nІ почав молоти він...\nРозпрощавшися з козою,\nЗаєць біг в ліси з  крупою,\nА до зайця навпрошки\nЗвідусіль спішать дітки,\nПохуділі, помарнілі,\nТа усі для зайця милі.\nЗаєць каже казку їм\nІ веде усіх у дім.\nВ домі зайця піч здорова,\nА у ній сухенькі дрова.\nЗаєць дрова запалив,\nУ горня водиці влив,\nІз відра засипав круп\nТа й до печі туп-туп-туп:\n— Гей, варися, манна каша,\nНа усю родину нашу...—\nПрямо з полум'я горщок\nЗаєць ставить на пеньок.\nКаша вийшла без догани —\nДіти всю поїли манну,\nПотім, ставши укружка,\nСтанцювали козачка.\nЗ того дня щодня без каші\nНе жили зайчата наші,\nІ на диво звірини\nСтали дужими вони.\nЯкось їх побіля лугу\nПерейняв старий вовцюга,\nГнався, гнавсь за ними вовк,\nА який із того толк?\nВпав,  захекавшись, в знемозі\nА зайчата на дорозі\nСтали весело кружка\nТа й танцюють козачка.\nВовк дивився, вовк журився\nІ голодним  в ліс поплівся;\nЗнав би він секрет зайців,—\nСам би кашу манну їв!",
      "updateTime": 1486748726956,
      "updated": true
    },
    {
      "author": "Михайло Стельмах",
      "createTime": 1485110772,
      "id": 74,
      "lullaby": false,
      "name": "В їжаковім вітряку",
      "text": "В день врожаю так і сяк\nЗмайстрував їжак вітряк:\nСтіни дранкою покрив,\nКрила з лубу поробив.\nВітер вдарив із борів,\nВітер крила закрутив —\nІ посипалась мука\nУ приполи' їжака;\nІ на радощах їжак —\nРуки в боки — і в гопак!\nНа вітряк тюпком, бігом\nЗвір посунув із зерном.\nДва мішки ведмідь приніс,—\nЛедве-ледве в двері вліз.\nБорсучище-лежебок\nПритаскав один мішок,\nУ куток мішок поклав\nІ на ньому задрімав.\nПотім всунувсь в шубі кріт.\nХоч і лився з нього піт,\nАле він волік овес —\nНа кисіль піде увесь.\nЦап з цапихою удвох\nПринесли сухий горох,\nБо з горохом пиріжки\nПолюбляють їх дітки.\nЗайця теж не брала лінь —\nВ торбі він приніс ячмінь.\nСвині ж возять на возах\nКукурудзу в качанах,\nБо її вродило так,\nЩо не вмістиш і в вітряк.\nХитруватий злодій-лис\nЛантух гречки тихо вніс,\nПоклонився низько всім:\n— Я уже м'ясця не їм,\nПерейшов на пампушки,\nНа гречані галушки.—\nТа озвавсь з коша їжак:\n— Ой не так, не так, не так!\nЩе сьогодні хижий лис\nУ зубах куріпку ніс! —\nЯк розсердиться кабан:\n— Знову, лисе, за обман!\nТи і гречку десь украв,\nБо не сіяв, не орав! —\nЛис мерщій із вітряка,\nКинув гречку в їжака.\nЗапитав усіх їжак:\n— Може, зробимо отак:\nДля куріпчиних дітей\nЗмелем лантух гречки цей?\n— Згода! Зробимо отак! —\nЗагукав увесь вітряк.—\nА підступних злодіяк\nМи не пустим на вітряк! —\nВітер вдарив із борів,\nВітер в крилах загудів,\nВітер крила закрутив,—\nІ муки тугий струмок\nЛлється зразу у мішок.\nЗнов не витримав їжак —\nПотягнуло на гопак,\nА за ним ведмідь присів,—\nЗакружляв танок звірів,\nВсюди стукіт, всюди гук,\nАж прокинувся борсук:\n— Не жалійте, звірі, ніг! —\nКрикнув він і спати ліг.\nЗ їжачихою їжак\nХодить кругом так і сяк.\nІз крота вже ллється піт —\nНе жаліє кріт чобіт:\n— Гей, давай, давай, давай\nІ на щастя, й на врожай! —\nЦап з цапихою удвох\nВесь розсипали горох,\nА вітряк все хить та хить —\nЦе танцює так ведмідь:\n— Ось ударте ще отак,\nЩоб гойднувся весь вітряк! —\nНавіть заєць із дітьми\nБ'є підлогу чобітьми:\nЛис вже зайця не ляка,\nА в мішки тече мука,\nА в мішки тече мука!",
      "updateTime": 1486748726956,
      "updated": true
    },
    {
      "audioUrl": "http://kazku.novi-drova.com/audio/id_75.mp3",
      "createTime": 1485849015680,
      "id": 75,
      "imageUrl": "https://docs.google.com/uc?id=0B6q3ecSsA9VxbVF5UVB6d0tkanc",
      "lullaby": true,
      "name": "Котику сіренький",
      "text": "Котику Сіренький Котику Біленький\nКотку Волохатий не ходи по Хаті\nНе ходи по Хаті, не буди Дитяти\nДитя буде спати, Котик воркотати\n\nОй на Кота Воркота\nНа Дитинку Дрімота\n(А-а а-а а-а а)\n\nОй ну люлі, Котку не йди на Колодку\nНе йди на Колодку, бо заб'єш Головку\nТа буде боліти нічим завертіти\n\nОй на Кота Воркота\nНа Дитинку Дрімота\n(А-а а-а а-а а)\n\nОй-люлі-люлі\nЛюлі-люлі-люлі\n\nОй на Кота Воркота\nНа Дитинку Дрімота\n(А-а а-а а-а а)",
      "updateTime": 1511856582688,
      "updated": true
    },
    {
      "audioUrl": "http://kazku.novi-drova.com/audio/id_76.mp3",
      "author": "В.Юрченко(слова), С.Татієнко(музика)",
      "createTime": 1485849015680,
      "id": 76,
      "imageUrl": "https://docs.google.com/uc?id=0B6q3ecSsA9VxT0VjY3ZneFY2R28",
      "lullaby": true,
      "name": "Сонце сідає, ніч наступає",
      "text": "Сонце сідає,\nНіч наступає,\nСпів соловейка\nЧути у гаї.\nДрімають вікна\nХатин чепурненьких,\nДесь чути пісню\nДитині маленькій...\n\nПриспів:\nСпи, моє любе,\nСил набирайся...\nСпи і до ранку\nНе просинайся...\nСон твій спокійний\nЯ охороняю,\nБо щастя більшого\nЗа тебе не маю...\nЛюлі-люлі, люлі-люлі..\n\nЯ вже й не знаю\nСнів тих чарівних,\nРоки, як свічка,\nШвидко згоріли...\nВ щасті ніколи\nМені вже не жити,\nЗ щастя твого\nМожу тільки радіти...\n\nПриспів.\n\nНіч опустилась,\nЧути у гаю,\nЯк соловейко\nПісню співає...\nНаче в долонях,\nСтискає серденько\nТа колискова\nДитині маленькій...\n\nПриспів.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_77.mp3",
      "author": "М.Сигнаївський(слова), І.Кириліна(музика)",
      "createTime": 1485849015680,
      "id": 77,
      "imageUrl": "https://docs.google.com/uc?id=0B6q3ecSsA9VxYkZIeGh2NTJyc2s",
      "lullaby": true,
      "name": "Колискова Зорі",
      "text": "Прислухаюсь, як спить мій син,\nЩось до світу шепоче він,\nПрислухаюсь, прислухаюсь...\n\nЧую сонне зітхання його,\nА в дитячому серці вогонь,\nПрислухаюсь, прислухаюсь...\n\nМов до сонця, що в травах стоїть,\nМов до птиці, що лине в блакить,\nПрислухаюсь, прислухаюсь...\n\nЯк росте непосида малий,\nМов до власних бажань і надій\nПрислухаюсь, прислухаюсь...\nПрислухаюсь...\n\nЧуєш, сину, пісня ця для тебе\nВід землі, від сонця та від неба!\nСину мій, сину, рідна земля\nСон береже твій зблизька й здаля.\n\nМов до спраги своєї землі,\nДо зерна, що не спить у ріллі\nПрислухаюсь...\n\nЧую всесвіт і материн цвіт,\nЧую сина і сонний політ!\n\nПрислухаюсь, як спить мій син...\nПрислухаюсь, як спить мій син...\nМій син…",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_78.mp3",
      "createTime": 1485849015680,
      "id": 78,
      "imageUrl": "https://docs.google.com/uc?id=0B6q3ecSsA9VxWGc0c1REWDYxY3c",
      "lullaby": true,
      "name": "Ой ходить сон коло вікон",
      "text": "Ой ходить сон коло вікон,\nА дрімота — коло плота.\nПитається сон дрімоти:\n— А де будем ночувати?\n— Де хатонька теплесенька,\nДе дитина малесенька,—\nТам ми будем ночувати,\nДитиночку колихати.\n\nОй на кота та воркота,\nНа дитину та й дрімота,\nКотик буде воркотати,\nДитинонька буде спати.",
      "updateTime": 1512364087434,
      "updated": true
    },
    {
      "audioUrl": "http://kazku.novi-drova.com/audio/id_79.mp3",
      "createTime": 1485849015680,
      "id": 79,
      "imageUrl": "https://docs.google.com/uc?id=0B6q3ecSsA9VxdW85aGZ0UkJkbnc",
      "lullaby": true,
      "name": "Спи, моя радість, засни",
      "text": "Спи, моя радість, засни\nВогники згасли ясні\nБджілки заснули в садку,\nРибки поснули в ставку\nМісяць на небі встає,\nСвітить в віконце твоє\nМовчки скоріш позіхни\nСпи, моя радість, засни.\nЗасни, засни.\n\nСпокій прийшов у наш дім,\nТихо і тепло у нім.\nВітер дверми не рипить,\nМишка за пічкою спить,\nВажко зітхнув хтось разок,\nЩо нам до того синок ?\nМовчки скоріш позіхни\nСпи, моя радість, засни.\nЗасни, засни",
      "updateTime": 1512364087434,
      "updated": true
    },
    {
      "author": "Михайло Стельмах",
      "createTime": 1488784273324,
      "id": 80,
      "name": "Заєць і рак",
      "text": "Вранцi заєць бiля дуба\nОдягнувся в бiлу шубу,\nОдягнувся, оглянувся,\nВ довгi вуса посмiхнувся:\n— Гарна шуба, шуба гожа,\nI на полюс з нею можна.\nТiльки жаль — чобiт нема,\nА надворi вже зима…\nОбiзвався дятел з клена:\n— Є знайомий рак у мене,\nВiн в норi — в рачинiй хатi\nШиє звiрам чоботята.\nСам байбак у нього шив,\nВiсiм лiт i зим носив,\nВiн i досi хвалить рака —\nОт яка шевцевi дяка! —\nНе ловив наш заєць Ґав,\nА побiг мерщiй на став.\nВсiвся заєць на колоду\nТа й гукає прямо в воду:\n— Вилiзь, раче, iз води,\nВируч зайця iз бiди, —\nЗший новенькi чобiтки,\nЩоб дзвенiли пiдкiвки,\nЩоб i шпори дзеленчали,\nЗлого лиса вiдганяли. —\nIз води вилазить рак\nТа й говорить зайцю так:\n— Раки взимку спочивають\nI замовлень не приймають,\nОт згадав би влiтку нас,\nЗшили б чоботи ураз,\nЧи iз хрому, чи юхтовi.\nБiгай, зайче, у обновi,\nБережи своє здоров’я. —\nЗаєць тихо у одвiт:\n— Влiтку тепло й без чобiт,\nВлiтку завжди забуваю,\nЩо прийде зима до гаю.\n— Думать треба, — каже рак.\nА тепер ходи вже так.\nДо побачення, привiт…\nЗаєць й досi без чобiт.",
      "updateTime": 0
    },
    {
      "author": "Михайло Стельмах",
      "createTime": 1488784273324,
      "id": 81,
      "name": "Чому кріт не з‘являється на світ",
      "text": "У кротихи\nСталось лихо,\nІ кротиха\nПлаче тихо\nУ норі\nВід світання\nЙ до зорі.\nУ кротихи\nЛюбий кротик —\nЧорна шубка,\nЧорний ротик —\nРозлінився\nВ самий край:\nНе виходить\nНавіть в гай.\nУ оселі,\nНа постелі,\nЗагорнувшись\nВ кожушини,\nДо полудня\nСпить дитина.\nА як встане,\nТо в постіль\nПросить в мами\nХліб і сіль,\nБорщ з грибами\nТа кисіль.\nНу, а мама,\nТак, як мама —\nСипле в миску\nБорщ з грибами,\nКрає хліб,\nНесе кисіль,\nНе до столу,\nА в постіль,\nТа й говорить\nДо дитини:\n— Ти б хоч вмився,\nЛюбий сину,\nХоч промий\nСвої очиці,\nЯ подам тобі водиці,\nНе з криниці,\nА тепленької\nЗ горнятка,\nВмийсь хоч лапкою,\nДитятко…—\nА дитина\nПозіхає,\nЛіньки спину\nВигинає:\n— Я вмиватися\nНе хочу,\nБо біда,\nЯк зайде вода\nУ очі,—\nТа й бере\nУ мами горщик,\nДе парує\nСвіжий борщик.\nТак і жив\nСобі в оселі,\nТак і їв\nСобі в постелі\nМамин кротик —\nЧорна шубка,\nЧорний ротик.\nОт пройшло\nІз пару літ,\nІз дитятка\nВиріс кріт.\nВ нього вже\nНе лапки — лапи,\nРозчепірились,\nМов краби,\nІ не шубка\nВ нього — шуба,\nІ не зубки —\nДобрі зуби,\nТільки зменшились\nОчиці\nБез вмивання,\nБез водиці.\nТа не журиться\nЦим кріт,\nУ оселі\nНа постелі\nПоїдаючи обід…\nАле якось\nВосени\nЗабажав кріт\nСвіжини.\nВін почув,\nЯк угорі\nБіля самої\nНори\nЗ груші\nСипались грушки,\nТа не в рот,\nА у город.\nКріт послав би\nРідну маму\nПо грушки-\nГнилички,\nТа, на лихо,\nМама саме\nВ молоденької невістки\nПарить квашу,\nВарить кашу\nЙ борщ з грибами.\nКріт вертівся,\nКріт крутився\nНа постелі:\nМожна б вийти\nІз оселі\nЗамість мами\nПо грушки-гнилички\nТа не хочеться\nКротові\nПідійматись у діброву,—\nЦе ж турбота,\nЦе ж робота,\nЦе ж згинатись,\nРозгинатись,\nЦе ж, дивися,\nНенароком\nПопаде росиця\nВ око.\nОт аби у добру пору\nЗакотилась\nГрушка в нору,\nМав би кріт\nСобі обід.\nА тим часом\nЧує кріт —\nПідвело йому\nЖивіт.\nКаже кріт собі під ніс:\n— Ох, прийдеться\nЙти у ліс.\nПринесу мішок\nГрушок,\nПринесу я сам у дім,\nСам помию,\nСам поїм.—\nКріт узувся,\nОдягнувся,\nВзяв під руку\nШапку-бирку\nТа й посунувсь\nЗ ліжка в дірку.\nОт і виліз\nКріт на світ,\nКрадькома\nНа сонце — глип,\nТа й очицями\nКліп-кліп\nІ від променя\nОсліп.\nКріт скоріш\nБез шапки-бирки\nОпустився\nВ рідну дірку.\nЗ того часу\nБільше кріт\nНе з’являється\nНа світ.\nВін літує\nІ зимує\nУ норі,\nТільки шапку\nЗалишає угорі.",
      "updateTime": 0
    },
    {
      "author": "Михайло Стельмах",
      "createTime": 1488784273324,
      "id": 82,
      "name": "Бурячок і їжачок",
      "text": "На городі,\nЩо при броді,\nБіля гатки\nВ грядку-\nЛатку\nСам, без матері,\nБез татка,\nїжачок,\nМале дитятко,\nСадить носом\nБурячок,—\nПроштовхнув\nУ грядці дірку.\nВ дірку\nВкинув насінинку.\nСлавно,\nСправно\nїжачок\nПосадив\nСвій бурячок.\nШубу знявши\nЗ голочок,\nЗаскородив\nГрядку-\nЛатку\nТа й бігом\nЗ відром\nДо броду —\nЛлє на грядку\nТеплу воду, їжачок,\nМале дитятко,\nСам полив\nЗ посівом грядку.\nПотім став\nСобі на кладку\nТа й гадає\nВажно гадку:\nЩо йому\nРобить і як,\nЩоб на славу\nРіс буряк?\nПромайнуло\nКілька днів,\nБурячок\nЗазеленів.\nїжачок\nВзяв сапку\nВ лапку,\nПосапав\nСвітанком грядку,\nЩоб не муляли\nГрудки\nБурячка\nПопід боки.\nНе лінився\nїжачок —\nДоглядав\nСвій бурячок —\nШарував\nІ поливав,\nРізних добрив\nЗ віз привіз,\nА буряк\nВсе ріс і ріс\nІ угору і униз.\nПролетіло\nТихе літо,\nІз полів\nЗібрали жито,\nІ моторний\nїжачок\nСам прийшов\nПо бурячок.\nНа городі\nїжачок\nСмикав з грядки\nБурячок\nІ руками,\nІ ногами,\nГичку стис\nУ кулаки,\nПідривався\nПід боки,\nТа не зрушився\nНіяк\nЗ грунту\nКапосний буряк.\nїжачок,\nМале дитятко,\nУтомився,\nЗажурився\nІ заплакав\nБіля грядки.\nїжакові мама\nЙ татко\nЧують, плаче\nїх малятко,\nТа й бігцем, тюпцем\nІз хатки\nПеребігли разом\nКладку:\n— Не ридай, їжаченятко,\nОт ми разом\nТак і сяк\nЗ грядки\nВитягнем буряк.—\nІ всі троє\nДружно, любо\nБуряка\nБеруть за чуба.\nПотягнули\nВгору, вбік,\nСмик уліво,\nВправо — смик,\nА буряк\nЗ землі — ніяк!\nЗдивувались Мама, татко:\n— От який буряк\nВ малятка! —\nТа й на поміч\nЗвуть в долину їжакову\nВсю родину.\nПозбігалися тітки,\nНаїжачені дядьки.\nШвагери\nІ дівери,\nІ брати,\nІ свати,\nІ зовиці,\nІ сестриці,\nІ малята-\nНебожата,—\nВсі колючі,\nВсі чубаті.\nСтали колом\nТісно в полі,\nУзялися\nТак і сяк\nІ за гичку,\nЙ за буряк,\nРазом крикнули\nУлад,\nПохилилися\nНазад —\nНа всю силу\nїжачину\nПотягнули\nБурячину.\nІ поволеньки\nОтак\nЗ грядки\nВирвали буряк!\nНе буряк,\nА бурячище —\nНа півметра\nКорневище!\nЗдивувавсь їжачий рід:\n— Є ж у світі\nКорнеплід!\nДе й коли\nТакий поріс?\nНе поміститься\nВ наш віз! —\nІ всім родом\nПонад бродом\nБуряка\nІз грядки-\nЛатки\nПокотили\nАж до бору\nНа зимівлю\nУ комору!",
      "updateTime": 0
    },
    {
      "author": "Михайло Стельмах",
      "createTime": 1488784273324,
      "id": 83,
      "name": "Що посієш, те й пожнеш",
      "text": "Хитрий лис, щербатий лис\nУночі у клуню вліз,\nНишком виліз на драбину,\nА з драбини — на бантину,—\nКурку — хап! — і у торбину...\nКурка чує, що біда\nКурка в крик:\n«Кудах! Ку-да?!»\nУ цю пору коло хати\nБігав наш Рябко вухатий.\nКрик почув Рябко — і вмить\nРятувати курку мчить.\nЛис злякався — скік з драбини,\nА вона йому на спину,—\nПрищемила хвіст, торбину.\nЗ-під драбини вирвавсь лис,\nА Рябко його — за хвіст.\nЛис на вулицю як двине,\nКинув курку і торбину,\nЛис — в городи, у жита,\nА Рябко вчепивсь в хвоста: —\nЯ тебе провчу як треба!\nБуде, лисе, комір з тебе! —\nЯк рвонеться злодій-лис —\nХвіст — в Рябка, а лис — у ліс..\nІ голодний, і безхвостий\nЧеше лис до вовка в гості.\nВовка він не раз дурив,\nНа дурничку їв і пив;\nНасміхаючись над вовком,\nКрав м'ясце у нього ловко.\nОт до вовка лис помчав,\nНа порозі\nУ знемозі\nЛис упав.\nЧує: пахне в хаті м'ясо,\nПахнуть смажені ковбаси:\n— Любий вовчику-браток,\nДай мені м'ясця шматок...\nЗнаю, друже, твою ласку,—\nПринесеш мені ковбаску!..\nОбізвався з хати звір:\n— Утікай, поганцю, в бір.\nЯ узнав твою натуру —\nОббілую зараз шкуру! —\nЛис підвівся, застогнав,\nЛис поволі почвалав,\nІ голодний, і безхвостий.\n— Ну, куди б звернути в гості?\nДо ведмедя б взяти вбік? —\nТак у нього ж вкрав щільник...\nМоже, кізку навістити? —\nТак поїв у неї діти.\nВ кабана ж вкрав порося,\nА у гусоньки — гуся...\nНе підеш нікуди в гості!..—\nЙде і стогне лис безхвостий.\nСтрівся лис із горобцем:\n— Нагодуй мене хлібцем! —\nА горобчик — хлопчик щирий —\nВиніс лису хліба й сиру.\nЗ'їв усе до крихти лис,\nВ горобцеву хату вліз,\nІ, горобчику на диво,\nВипив лис барилко пива\nТа й питає горобця:\n— Де дістав хлібця, пивця? —\nГоробець говорить лису:\n— Засівав я коло лісу\nІ пшеницю, і ячмінь,\nІ ти, лисе, красти кинь,\nТа почни орати ниву —\nБуде в тебе хліб і пиво.—\nГірко лис зітхнув: —\nОх, ох!..\nБудемо трудитись вдвох.\nНадійшла пора орати,\nОрачів зве сонце з хати.\nВийшли лис і горобець —\nІ на поле навпростець.\nГоробець оре як треба.\nЛис очей не зводить з неба,\nДалі каже горобцю:\n— Бачиш хмару чорну цю?\nВ ній дрімає блискавиця,\nЩо вбиває звіра й птицю.\nЯ піду вклонюся їй:\n«Нас з горобчиком не вбий!» —\nЛис мерщій побіг в долину,\nА смерком\nліском\nтюпком —\nНа вечерю із пивком\nТа й горобчику — хвалиться:\n— Стримав хмару\nй блискавицю!\nБреше лис і їсть за трьох\nТа за пивом ходить в льох.\nА горобчик каже лису:\n— Все зорав я коло лісу,\nЗавтра висієм зерно,\nНу, вже й спать пора давно.\nГоробець прокинувсь вранці,\nЛис хропів ще на лежанці,\nЛедве-ледве лис устав,\nПохмелятися почав.\nГоробець кричить на лиса :\n— Чуєш, лисе, не барися,\nА берися за мішки —\nІ на поле навпрошки...—\nОт горобчик сіє просо,\nЛис на небо блима косо.\nДалі каже горобцю :\n— Бачиш хмару сизу цю?\nБачиш, небо все вкриває,\nНас з тобою повбиває.\nЯ піду вклонюся їй:\n«Нас з горобчиком не вбий».—\nЛис мерщій побіг в долину.\nПід кущем проспав всю днину,\nА смерком\nліском\nтюпком —\nНа вечерю із пивком.\nВ хату лис зі сміхом лізе:\n— Одвернув я хмару сизу! —\nБреше лис і їсть за трьох\nТа за пивом ходить в льох.\nА горобчик каже лису:\n— Вже засіяв коло лісу.\nБуде просо в нас, ячмінь,\nБуде все! Цвірінь-цвірінь! —\nПроминуло днів доволі,\nГоробець трудився в полі,\nЛис вовтузився в дворі\nЙ пив од ранку й до зорі.\nВ лиса очі аж заплили,\nЛис ходив в здоров'ї, в силі,\nТільки в лиса у жнива\nРозболілась голова.\n— Так гуде, немов дуплянка ',—\nНе піду я жати зранку.\nА в полудень виглядай —\nВийду я збирать врожай.\nЛис розлігся у кімнаті,\nГоробець йде в поле жати,\nДо зорі маленький жав,\nЛис до ночі пролежав.\nЗвіз горобчик з поля жито.\n— Лисе, будем молотити! —\nІ зітхнув ледачий лис:\n— Та... змолотимо колись.—\nІ розсердився горобчик,\nЗ огорожі вирвав стовпчик:\n— Як не кинеш, лисе, лінь,\nЯ тобі — цвірінь-цвірінь! —\nНе дам хліба, не дам пива,\nЗа роботу, лисе, живо!\nЛис зітхнув, поліз на стіг,\nА якраз вітрець пробіг.\nЛис зрадів і каже з стогу:\n— Вийшла буря на дорогу,\nБуря нам розвалить стіг.\nЯ спиню її! Побіг! —\nЛис мерщій побіг в долину.\nПід кущем проспав всю днину,\nА смерком\nліском\nтюпком —\nНа вечерю із пивком.\nВ хату лізе лис, мов фура:\n— Одвернув я,— каже,— бурю! –\nБреше лис і їсть за трьох\nТа за пивом ходить в льох.\nА горобчик гордовито:\n— Змолотив я, лисе, жито,\nНаносив зерна засік —\nХватить нам на цілий рік!\n— От і добре,— лис говорить,—\nОженюсь я, пташко, скоро.\nПереїду в інший край,\nТо поділимо врожай.\nПросто будемо ділити:\nТи маленький, я — великий,\nДев'ять часток — візьму я,\nА десята вже — твоя...\n— Це грабіж! — горобчик каже.—\nЗабирайся з хати, враже! —\nЛис очима люто — блим.\n— Сам втікай, бо зараз з'їм!\nЗажурилася пташина,\nВийшла з хати на стежину,\nІ стежина повела\nПташку прямо до села.\nЙде горобчик і ридає,\nНаш Рябко його стрічає:\n— Хто тебе зоби див так?\nЯ його зітру на мак!\n— Лис безхвостий, лис щербатий\nВиживає мене з хати!..\n— Лис безхвостий?\nЛиходій!\nЦе старий знайомий мій.\nНу, бігцем до нього в гості,\nЩоб загинув лис безхвостий!\nСів горобчик на Рябка,\nТа й помчали до ліска.\nДолетіли вдвох до хати,\nБачить — в хаті лис щербатий\nВсівсь на стіл і їсть сальце\nТа в щербину ллє пивце.\nКинувсь наш Рябко на нього.\nЛис зі столу — до порога,\nА з порога та й до стогу,\nА від стогу прямо в ліс,\nА Рябко його — за ніс:\n— Я тебе провчу як треба!\nБуде, лисе, комір з тебе! —\nЙ покотилися клубком\nДубняком, березняком...\nПереміг Рябко наш лиса,\nНа ворюгу подивився:\n— Так ти, лисе, і пропав!\nЩо посіяв, те й пожав!",
      "updateTime": 0
    },
    {
      "author": "Дмитро Павличко",
      "createTime": 1488784273324,
      "id": 84,
      "name": "Мурашка",
      "text": "Вилізла мурашка на лопух,\nПодивилась весело навкруг:\n— Скільки тут повітря і тепла,\nЯ ж, дурненька, в бур’яні жила!\nВилізла мурашка на ромен,\nМовби крила виросли з рамен:\n— Що за диво — пелюстки в росі,\nЯк могла я жить на лопусі!\nВилізла мурашка на таріль\nСоняха, що сяяв серед піль:\n— Боже, скільки золота й зерна,\nЩо ромен? Билиночка сумна!\nВилізла мурашка на сосну,\nГлянула в далечину ясну:\n— Піді мною цілий світ лежить, —\nЯк могла я на бадиллі жить!\nНад сосною чорна хмара йшла,\nСрібний дощик по землі тягла.\nА мурашка крикнула:— Зажди! —\nI взялась за ниточку води,\nВилізла на хмару і лягла\nБіля сонця, горда, хоч мала.\n— Як могла я жити на сосні,\nКоли сонце впорівень мені!\nРозійшлася хмара дощова —\nВниз летить мурашка ледь жива.\nДе вона — дарма питаєш ти,\nВже її нікому не знайти!",
      "updateTime": 0
    },
    {
      "author": "Дмитро Павличко",
      "createTime": 1488784273324,
      "id": 85,
      "name": "Дівчинка Алісія",
      "text": "Дівчинка Алісія\nВ Африці живе.\nВ дівчинки Алісії\nПлаттячко нове.\nДівчинку Алісію\nКрокодил стріча.\n— Боже, що за дівчинка,\nРибка — не дівча!\n— Гарно, крокодильчику,\nХвалиш ти мене,\nАле чом не хвалиш ти\nПлаття чепурне?!\nДівчинку Алісію\nСтрів на стежці лев.\n— Боже, що за платтячко,\nНіби в королев!\n— В тебе, друже левоньку,\nТакту геть нема.\nГарне в мене платтячко,\nКраща ж я сама.",
      "updateTime": 0
    },
    {
      "author": "Дмитро Павличко",
      "createTime": 1488784273324,
      "id": 86,
      "name": "Пригоди кота Мартина",
      "text": "Кіт Мартин мишей не їсть,\nА за рибою аж плаче.\nЗа одну щупачу кість\nПлем’я дав би він мишаче.\nВін учився риб ловить,—\nВходив довго в ту науку.\nІ в одну прекрасну мить\nВитягнув із річки щуку.\nЗняв рибину із гачка\nІ зачув їстиво свіже.\nТа від щастя гопачка\nЯк не вдарить, як не вріже!\nНе жаліє закаблук,\nХодить в оберт, вихилясом…\nЩука вигнулась, як лук,\nТа й у воду — мах тим часом.\nКіт очима тільки — луп!\nПоламав зі злості вудку.\nПотім бідний риболюб\nМало не помер зі смутку.\nВін з того тяжкого дня\nПерестав ходить до річки.\nАле голод не рідня —\nХоч бери і їж порічки!\nХоч берися до мухви,\nЩо дратує мисль котячу,\nХоч бери й мишей лови\nІ суцільно змінюй вдачу.\n\nКіт Мартин — естет. На миш\nНавіть глянути не в силі.\nЛастівка, горобчик, стриж —\nЦе його потрави милі.\nТа попробуйте зловіть\nКрилечка прудкі, шалені,\nЩо співають,— піть, піліть!—\nТак високо на антені.\nКіт Мартин купив сачок,\nБігав надовкруг рокити,\nВін хотів ластівочок,\nНаче мотилів, ловити.\nВсе даремно. Тут кота\nІнша думка осінила:\nКрила! Шнуром до хребта\nПрив’язати собі крила!\nДовго пір’я він збирав\nГусяче та лебедине.\nДивні крила майстрував,\nМріяв, як то він полине,\nЯк ловитиме пташат,\nЯк життя оберне в свято…\nНу й котяра, ну й пірат,—\nСам себе хвалив завзято.\nЧас настав. І ось на дах\nКіт Мартин зійшов зухвало,\nПрив’язавсь до крил і… ах!..\nСмілості забракувало\nСкочити з будинку вниз.\nА синиці з горобцями,\nПосідавши на карниз,\nРеготались до нестями.\nІ сміялись ластівки,\nІ чижі й стрижі сміялись,\nАж хапались за боки\nТа за животи хапались.\n\n«Без мишей не проживеш»,—\nДумав кіт Мартин суворо.\nЩо? Гидкі вони? Авжеж!\nТа без їдла згинеш скоро.\nЩо робити? Де піти?\nЯк боротися з бідою?\nЛасі до мишви коти,\nА він бридиться мишвою!\nВсіх про все він розпитав,\nОбійшов місця знайомі.\nВрешті на роботу став\nУ центральнім гастрономі.\nНе втікати ж йому в ліс,\nЯкось тут потрібно жити…\nКіт пішов на компроміс\nІ найнявсь… мишей ловити.\nНе подумайте, що він\nЗаписався в мишоїди:\nГотувати магазин\nМав йому за труд обіди.\nСклали договір такий:\nКіт — лови щодня дві миші,\nА за теє їж, і пий,\nІ проспися в теплій ніші.\nЦе життя! Це благодать!\n(Вже дали коту завдаток).\nАле як же вполювать\nНеприємних тих мишаток?\nЧи нанести капканів,\nХитрих пасток до пивниці?\nЧи, немов на кабанів,\nЙти й стріляти із рушниці?\nЧи, мов рибу, гнати в сак?\nЧи ласо метати звинні?\nЧи ловити просто так —\nЛапою бабах по спині?\nНі, не може кіт Мартин,\nМов коти брутальні й хижі,\nПолювати! Краще згин,\nНіж торкнутися до миші.\nВін дістав собі ціпок,\nДобру палицю пастушу,\nІ від нірки — ні на крок,\nЖде, чекає в одну душу.\nВін хвостом обгородив\nМишачу нору дбайливо.\nБуде ловля всім на здив,\nСкоро має статись диво!\nМиш із нірки в нірку шасть,\nНаче вітер на толоці.\nКіт як палицею дасть\nПо хвості з усеї моці!\nАх, мій хвостику, це ти!\nКіт аж плакав з болю й муки.\nНе досягнуто мети,\nТа досягнуто науки!\n\nЯкось кіт Мартин вночі\nНа даху сидів і мріяв…\nМов рисунок на парчі,\nЗолотом світився Київ.\nЗорями ряхтіла вись,\nАле місяць був так близько,\nЩо до нього дотягтись\nМіг би лапою котисько.\nБілий місяць із вишин\nПахнув, як буката сиру.\nА до сиру кіт Мартин\nЗавжди мав охоту щиру.\nВін стрибнув з розгону — раз!—\nПовен пристрасного жару,\nЯк паркан чи перелаз,\nПерескочив темну хмару.\nСтав на місяці. Привіт!\nСир під ним і сир навколо.\n…Їв його голодний кіт,\nЇв аж у боках кололо.\nПотім сон його зморив,\nКіт заснув, немов на лаві,\nВ сні мурликав-говорив\nДо котят слова ласкаві.\nВтім збудився. Що це?\nТьху! Вже під ним не сир, а бляха.\nВін збудився на даху —\nВпав із неба бідолаха.",
      "updateTime": 0
    },
    {
      "audioUrl": "http://kazku.novi-drova.com/audio/id_87.mp3",
      "createTime": 1499959714878,
      "id": 87,
      "imageUrl": "https://docs.google.com/uc?id=0B6q3ecSsA9VxYVJkRXpGVnYwWWs",
      "lullaby": true,
      "name": "Колискова для мами",
      "text": "Вітрику тихше, вітрику цить -\nМама-матуся втомилася й спить\nТихо-тихенько навшпиньках ходи,\nНашу матусю,дивись,не збуди.\nПриспів:\nВітер почепив над віконцем підкову,\nЗіронька зелена тиху казку пряде.\nСпи, матусю,спи під мою колискову,\nЗавтра в тебе свято,завтра-мамин день\n\nГілочко тихше, гілочко, цить -\n Мама-матуся втомилася й спить,\nТи у віконце не стукай, зажди,\nНашу матусю, дивись, не збуди.\n Приспів.\n\nБратику, тихше, братику, цить -\nМама-матуся втомилася й спить.\nХочеш-підспівуй тихенько мені,\nХай усміхнеться матуся вві сні\nПриспів.",
      "updateTime": 1512364087434
    },
    {
      "audioUrl": "http://kazku.novi-drova.com/audio/id_88.mp3",
      "createTime": 1499959714878,
      "id": 88,
      "imageUrl": "https://docs.google.com/uc?id=0B6q3ecSsA9VxZ2FOZlVnbXhBMlE",
      "lullaby": true,
      "name": "Ой, баю мій, баю",
      "text": "Ой, баю мій, баю,\nКотка заспіваю,\nА-а,а-а,а!\nЩоб дитятко спало,\nГоренька не знало.\nА-а, а-а, а!\nЩоб дитятко спало,\nЩасливим зростало,\nА-а, а-а, а!\nОй, баю, мій баю,\nКотка заспіваю,\nА-а, а-а, а!",
      "updateTime": 1512364087434
    },
    {
      "audioUrl": "http://kazku.novi-drova.com/audio/id_89.mp3",
      "author": "А.Малишко (слова), П.Майборода (музика)",
      "createTime": 1499959714878,
      "id": 89,
      "imageUrl": "https://docs.google.com/uc?id=0B6q3ecSsA9VxbDJzd2kwZXc3MU0",
      "lullaby": true,
      "name": "Спи, засни, моя дитино…",
      "text": "Спи, засни, моя дитино,\nСпи, моє маля.\nНіч іде в гаї, долини,\nТрави нахиля.\nХай тобі ця ніч насниться,\nЩо в вогнях сія,\nБудеш завтра в світ дивиться,\nЗіронько моя.\n\nПосміхнись до мене, сину,\nІ зрадію я,\nНе хвилину і не днину,\nЯ навік твоя.\nПерша ніч твоя почата\nВ співах солов'я,\nДай же мамі рученята,\nЗіронько моя.\n\nСплять ліси, поля, криниці,\nШепіт ручая,\nТи відкрий, відкрий очиці,\nЮносте моя.\nПідеш ти по Україні,\nДе життя буя.\nВиростай, моя дитино,\nЗіронько моя.",
      "updateTime": 1512364087434
    },
    {
      "audioUrl": "http://kazku.novi-drova.com/audio/id_90.mp3",
      "createTime": 1499959714878,
      "id": 90,
      "imageUrl": "https://docs.google.com/uc?id=0B6q3ecSsA9VxemJxOVZkYXpxdEU",
      "lullaby": true,
      "name": "Повішу я колисочку",
      "text": "Повішу я колисочку\nТа й на калиночку,\nБуде вітер колисати\nМою дитиночку.\n\nБуде вітер колисати,\nПташечки – співати,\nБуде моя дитиночка\nВ колисочці спати.\n\nПовішу я колисочку\nНа вербу, на вербу, -\nОй, чи вітер поколише,\nПоки я ся верну?",
      "updateTime": 1512364087434
    },
    {
      "audioUrl": "http://kazku.novi-drova.com/audio/id_91.mp3",
      "createTime": 1499959714878,
      "id": 91,
      "imageUrl": "https://docs.google.com/uc?id=0B6q3ecSsA9VxY0x3Z3pFbjVmeVE",
      "lullaby": true,
      "name": "Сонько-дрімко",
      "text": "Пізня вже годинка,\nЧом не спиш, дитинко?\nОн твоя матуся\nКличе Сонька-Дрімка\n\nНа котячих лапках\nСонько-Дрімко ходить.\nКаже він малятам:\n\"Пустувати годі!\"\nГра закінчилась,\nМатінка втомилась\nВ ліжко лягай,\nШвидше засинай.\n\nСонько-Дрімко носитьВсім, хто лиш попросить,\nВ кошику лозовім\nКазочки чудові.\nПринесе співанку,\nТиху колисанку.\nХто її послуха —\nСпатиме до ранку.\n\nСинку маленький,\nдонечко рідненька\nНічка прийшла,\nспатоньки пора.\n\nА-а-а-а..\nЗавтра Сонько-Дрімко\nПрийде в кожну хату.\nЗнову наших діток\nБуде колисати.",
      "updateTime": 1512364087434
    },
    {
      "audioUrl": "http://kazku.novi-drova.com/audio/id_92.mp3",
      "createTime": 1499959714878,
      "id": 92,
      "imageUrl": "https://docs.google.com/uc?id=0B6q3ecSsA9VxRXhRZ0RCaThEOEk",
      "lullaby": true,
      "name": "Тане вечір, ніч близенько",
      "text": "Тане вечір, ніч близенько.\nЩось шепоче тихо ненька.\nЧи то спів неголосний,\nЧи то спів неголосний,\nЧи то сни?\n\nКошенятко свій клубочок\nЗакотило у куточок.\nІ у кошику воно,\nІ у кошику воно\nСпить давно...\n\nНа траву лісовичок\nПостелив носовичок.\nТак маленький лісовик,\nСпати звик.\n\nСпить хмаринка над сосною,\nСпить хатинка за Десною.\nІ до пристані пристав\nПароплав.\n\nОсь тюльпан, зелена ніжка,\nВ нім будиночок і ліжко.\nВ ньому фея чарівна,\nВ ньому фея чарівна\nЗасина.\n\nЗірочки на небі в співі,\nМісяць човник, мов на хвилі,\nНіжно дивляться на нас,\nНіжно дивляться на нас.\nСпати час...\n\nСонце зайшло давно,\nСтукає сон у вікно.\nНу, пустіть мене, вже час,\nГоді чекати\nДо малої дитини,\nДо теплої хати…",
      "updateTime": 1512364087434
    },
    {
      "audioUrl": "http://kazku.novi-drova.com/audio/id_93.mp3",
      "createTime": 1499959714878,
      "id": 93,
      "imageUrl": "https://docs.google.com/uc?id=0B6q3ecSsA9Vxclp4UkZTX3FoRzQ",
      "lullaby": true,
      "name": "Зірки мигтять",
      "text": "Зіpки мигтять, всі діти сплять,\nДитина хоче спати,\nЗасни, засни, очка замкни, -\nКазку буду казати.\n\nБув собі князь, був собі паж\nІ була ще цаpівна,\nЖили в гаю, наче в pаю,\nКpаса кpасі не pівна.\n\n Цаpівні тій любився князь,\nЛюбилися обоє,\nЦаpівні теж любився паж,Любилися всі тpоє.\n\n Але пpийшла поpа стpашна\n Жоpстока смеpть наспіла,\nКнязя з'їв пес, пажа з'їв кіт,\n Цаpівну мишка з'їла.\nА-а, а-а-а-а\nЦаpівну мишка з'їла.\n\nА щоб тобі не було жаль,\n Скажу лиш для pозpади:\nЗ цукpу був князь, з тістечка паж,\n Цаpівна з чоколяди.\n\nЗіpки мигтять, всі діти сплять\nДитина хоче спати,\n Засни, засни, очка замкни,\nКазку буду казати.",
      "updateTime": 1512364087434
    },
    {
      "audioUrl": "http://kazku.novi-drova.com/audio/id_94.mp3",
      "author": "Л.Українка",
      "createTime": 1499959714878,
      "id": 94,
      "imageUrl": "https://docs.google.com/uc?id=0B6q3ecSsA9VxaV9sbkZDeTZxazA",
      "lullaby": true,
      "name": "Місяць яснесенький",
      "text": "Місяць яснесенький\nПромінь тихесенький\nКинув до нас.\nСпи ж ти, малесенький,\nСпи ж ти, малесенький,\nПізній бо час.\nЛюбо ти спатимеш,\nПоки не знатимеш\nЩо то печаль;\nХутко прийматимеш,\nХутко прийматимеш\nЛихо та жаль.\n\nТяжка годинонько!\nГірка хвилинонько!\nЛихо не спить...\nЛеле, дитинонько!\nЛеле, дитинонько!\nЖить - сльози лить.\nСором хилитися,\nДолі коритися!\nЧас твій прийде\nЗ долею битися,\nЗ долею битися, -\nСон пропаде...\n\nМісяць яснесенький\nПромінь тихесенький\nКинув до нас.\nСпи ж ти, малесенький,\nСпи ж ти, малесенький,\nПоки є час!",
      "updateTime": 1512364087434
    },
    {
      "audioUrl": "http://kazku.novi-drova.com/audio/id_95.mp3",
      "createTime": 1499959714878,
      "id": 95,
      "imageUrl": "https://docs.google.com/uc?id=0B6q3ecSsA9VxMHhRVW5sZGJzeE0",
      "lullaby": true,
      "name": "Моє миле дитятко",
      "text": "Моє миле дитятко,\nЗійшла в небі зоря\nСпи, маленьке хлоп'ятко,\nСпи, моє янголя.\n\nВ світі доброго і злого\nТи пізнаєш свій шлях,\nСпи, чарівний мій друже,\nХай летить сон, як птах.\n\nТвої очі – синії далі\nІ голівонька ясна,\nХай не відають печалі\nВсміхнені твої вуста.\n\nДень прийде на зміну ночі,\nСвіт мінятиметься знов,\nЗбережи, моє малятко,\nЧистоту душі й любов.\n\nОй леле, лесенько,\nСпи, моє малесеньке…",
      "updateTime": 1512364087434
    },
    {
      "author": "Наталя Забіла",
      "createTime": 1504941574575,
      "id": 96,
      "name": "Вовк і козенята",
      "text": "До козиної до хати\nз лісу стежечка веде.\nВ хаті маму ждуть козлята,\nа коза із лісу йде.\n\nЯсне сонечко заходить,\nв небі місяць блискотить.\nДо воріт коза підходить,\nу ворота стукотить:\n\n— Відчиніться, відімкніться!\nВаша матінка прийшла,\nваша матінка із лісу\nмолочка вам принесла!\n\nВідчиняють їй козлята,\nз ними вірний пес Рябко.\nІ заходять всі до хати\nпити свіже молоко.\n\nЯкось сірий вовк підслухав,\nщо коза пішла у ліс,\nдо воріт прибіг щодуху,\nпід ворота сунув ніс.\n\n«Зараз,— думає,— козляток\nпроковтну одним ковтком!»\nІ почав він промовляти\nніжним-ніжним голоском:\n\n— Відчиняйте, козенята,\n я несу вам молока!\n— Чуєм, чуєм, це не мати -\nв неї пісня не така!\n\nТут один цапок сміливий\nнишком глянув через пліт,\nбачить — вовк страшний, жахливий\nпричаївсь біля воріт.\n\nСірий вовк цапка не бачить,\nвитягає гострий ніж\nі гукає нетерпляче:\n— Відчиняйте-но скоріш!\n\nА козлята: — Ми не проти! —\nНе злякались хижака!\nВідімкнули враз ворота\nта як випустять Рябка!\n\nВовк, побачивши собаку,\nпідібгав лякливо хвіст,\nпідстрибнув — та з переляку\nяк бебехнеться під міст!\nСаме йде тут з лісу мати,\nмолока малим несе.\nА назустріч їй козлята\nта й розказують про все.\n\nПочала коза радіти:\n— Ну й Рябко наш молодець!\nНу й розумні в мене діти!\nТут і казочці кінець."
    },
    {
      "author": "Наталя Забіла",
      "createTime": 1504941574575,
      "id": 97,
      "name": "Два морози",
      "text": "Два морози йшли у ліс,\nвсе вбирали в іній.\nВ того був червоний ніс,\nа у цього — синій.\n— Старший буде той із нас,-\nкаже брат до брата,—\nхто людину зможе враз\nдо кісток пробрати!\n\nЇде дядько в сіряку,\nїде пан у шубі.\n— Вибираймо до смаку,\nбратику мій любий!\nПосміхнувся Синій Ніс\nі побіг до пана:\n— Як би швидко кінь не віз,\nя вже не відстану!\nА Червоний Ніс з гори\nдивиться й сміється:\n— Крізь куниці та бобри\nвін і не проб’ється.\nНу, а з дядьком аж ніяк\nя не забарюся:\nпід розірваний сіряк\nзараз заберуся!\n\nСиній Ніс на пана враз\nналетів щодуху.\nОт під комір вже забравсь,\nот схопив за вуха.\nПан ховає в хутро ніс,\nзовсім замерзає.\nА мороз під шубу вліз\nі не вилізає.\nІ щипав, і пік як слід\nпана всю дорогу.\nТа й лишив біля воріт\nвже напівживого.\nВ сніжній віхолі назад\nнаш мороз понісся.\n— Чи вже впорався мій брат\nз дядьком на узліссі?\n\nА мороз — Червоний Ніс —\nтеж за дядька взявся.\nДядько крекнув, з санок зліз\nта й підперезався.\nВитер іній, що вже встиг\nобліпити брови,\nі ступивши просто в сніг,\nстав рубати дрова.\nОт мороз поліз в дірки,\nі пече, й щипає,\nтільки дядько залюбки\nзнай собі рубає.\nВже подертий сірячок\nзовсім змок від поту.\nВідступив мороз на крок,\nкаже:— Ну й робота!\nДядько вже сіряк скида,\nвидно, вгрівся добре.\nНа сіряк мороз сіда,\nкаже:— Ач, хоробрий!\nЯк залізу я в сіряк\nта укрию льодом,\nот тоді й побачиш, як\nзадубієш згодом!\nСклавши дрова, дроворуб\nйде до одежини.\nА сіряк цупкий, як луб,\nвесь — як та крижина!\nІ, натішившися вкрай,\nморозець радіє:\n— Шубу з льоду одягай!\nЯ тебе зогрію!\nКаже дядько:— Не шуткуй!\nЗабирайся духом! —\nТа й почав по сіряку\nмолотить обухом.\nЗахрустів в мороза бік,\nзатріщали кості.\nЛедве-ледве він утік,\nплачучи від злості.\nВдягся дядько та й погнав\nконика до хати.\nА мороз пошкандибав\nпід замет зітхати."
    },
    {
      "author": "Наталя Забіла",
      "createTime": 1504941574575,
      "id": 98,
      "name": "Черевик, соломинка та булька",
      "text": "Мильна булька невеличка,\nсоломинка й черевик\nйшли по лузі.\nБачать - річка.\nЯк добратись на той бік?\n\nКаже булька:\n- Черевичку!\nПопливи по річці вплав\nі, як човник, через річку\nнас любенько переправ!\n\n- Ні, не хочу!\nПо воді я\nзовсім плавати не звик.\nТут на тебе вся надія! -\nвідмовляє черевик.\n\nБулька каже:\n- Я, признатись,\nВмію плавати сама,\nта, щоб вас обох підняти,\nв мене силоньки нема!\n\nСоломиночко-сестричко,\nчималенька ти на зріст.\nПростягнись на той бік річки,\nми й перейдем через міст.\n\nІ охоче в ту ж хвилинку,\nдуже довга та тонка,\nпростяглася соломинка\nаж до того бережка.\n\n- Переходьте поодинці!\nЧеревичку, не барись! -\nВін пішов по соломинці,\nа вона відразу - трісь!\n\nЧеревик - шубовсть у воду,\nнавіть хвиля розійшлась!\nА, уздрівши цю пригоду,\nбулька реготом зайшлась.\nРеготалась, реготалась,\nпоки й лопнула вона!\nІ нікого не зосталось,-\nтільки казочка смішна."
    },
    {
      "author": "Наталя Забіла",
      "createTime": 1504941574575,
      "id": 99,
      "name": "Корінці та вершки",
      "text": "От колись ведмідь угледів,\nяк у полі оре дід,\nі схотілося ведмедю\nпоживитися як слід.\n\nДо старого він підходить,\nкаже: «Нумо вдвох робить,\nа усе, що в полі вродить,\nбудем нарівно ділить.\n\nА коли немає згоди —\nбережись, бо відплачу:\nнароблю тобі я шкоди\nй поле все потолочу!»\n\nЯк тут станеш відмовляти?\nДуже лютий той ведмідь;\nможе й плуга поламати,\nможе й воликів побить.\n\nТа дідусь був хитрий зроду\nі на вигадки мастак.\nВін ведмедю каже: «Згода!\nМи ділитись будем так:\n\nХай мені — саме коріння,\nа тобі — самі вершки!»\nНу, а сам узяв насіння\nта й посіяв буряки.\n\nОт і проріст зеленіє.\nДід і поле, й полива.\nА ведмідь ніяк не вміє,\nзнай лежить, відпочива.\n\nПроминуло красне літо,\nпідійшов роботі край.\nНаступає час ділити\nвже достиглий урожай.\n\nДід повнісіньке підпілля\nбуряків понакладав.\nА всю гичку та бадилля\nклишоногому віддав.\n\nОт лежить ведмідь сердитий\nта у лігві лапу ссе.\n— Почекай, на друге літо\nпоквитаюся за все!\n\nВже й весна ведмедя будить,\nот він знову пристає:\n— Хай твої вершечки будуть,\nа коріння все моє!\n\nНу, а діду все єдино,\nвін погоджується вмить:\nнедаремно ж він — людина,\nа ведмідь — таки ведмідь!\n\nПосіяв дід пшеницю,\nпосміхаючись під вус.\nЗнов ведмідь одно — ліниться,\nа працює сам дідусь.\n\nПролетіло красне літо,\nі жнивам приходить край.\nУзялися знов ділити\nдід з ведмедем урожай.\n\nВ діда збіжжя у коморах —\nі на хліб, і на млинці.\nА ведмідь, за договором,\nзабирає корінці!\n\nЯк розсердивсь клишоногий,\nта й поплентався у ліс.\nЙде по лісі без дороги\nй буркотить собі під ніс:\n\n— От іще лиха година!\nЯ ж не знав заздалегідь,\nщо людина — це людина,\nа ведмідь — таки ведмідь!"
    },
    {
      "author": "Наталя Забіла",
      "createTime": 1504941574575,
      "id": 100,
      "name": "Олівець-малювець",
      "text": "Взяла Яся олівець,\nолівець-малювець.\nСіла Яся біля столу,\nрозгорнула папірець:\n— Треба тут намалювати\nотаку здорову хату!\nВікна. Дах. Димар на нім.\nЗ димаря — великий дим!\nОсь травичка. Ось доріжка.\nОсь дитинка. Ручки. Ніжки.\nРотик. Носик. Голова.\nІ волосся — як трава.\nОсь на небі сяє сонце.\nДовгі промені ясні...\nА в сторонці під віконцем\nквітнуть квіти запашні.\nУ дитинки є спідничка,\nа на ніжках — черевички.\nЩе їй кошика зроби\n— піде ляля по гриби.\nЛіс такий густий, кошлатий,\nі дерев у нім багато:\nвсе ялинки та дубки.\nЯк щітки, стирчать гілки.\nА під кожним під дубочком\nдва грибочки, три грибочки,\nось чотири, ось і п'ять...\nВже нема де малювать!\nВраз на сонце, як примара,\nналетіла чорна хмара,\nчорна-чорна, наче дим...\nОсь і блискавка! І грім!\nІ полився з хмари дощик\nна грибочки, на дубочки,\nна ялинку, на хатинку,\nна малесеньку дитинку,\nна волоссячко, на кошик,\nллється дощик, дощик, дощик.\nЛлється швидко, швидко, швидко!..\nІ нічого вже не видко!\n— Що ж ти, Ясю, наробила?\nЗачорнила весь папір! \nІ протерла, і продерла,\nі пробила аж до дір!..\nАй-йа-я!\nЯся каже:— Це не я!\nЦе такий вже олівець,\nолівець-малювець!"
    },
    {
      "author": "Наталя Забіла",
      "createTime": 1504941574575,
      "id": 101,
      "name": "Про білочку та зайчика, веселих пустунів",
      "text": "Живуть собі в лісі друзі - зайчик та білочка. Уночі зайчик спить під деревом у норі, а білочка - на дереві вгорі. І тоді все навколо стихає, лиш вітерець кущі колихає.\n\nТа як прокинуться вранці друзі - іде галас по всій окрузі! Бо такі вони пустуни, такі стрибуни та реготуни, таке з ранку до вечора коять, що весь ліс не має спокою. Як почнуть одне за одним ганятися, сторчака перекидатися, стрибати через кущі та пні, ще й горлати щосили пісні!.. Гілочки на деревах тріпотять, пташки переполохані хтозна-куди летять, тікає геть лісова дрібнота, жабки стрибають у болото... А зайчик і білочка знай розважаються, якщо й гримне хтось - не ображаються. От одного разу каже їм велика мудра черепаха:\n\n- Годі вам пустувати й галасувати! Хіба ви не боїтеся лихих звірів і птахів - вовків, лисиць або хижих шулік?\n\n- Не боїмося, не боїмося! - гукають зайчик і білочка. - Нема в нашому лісі ні вовків, ні лисиць, ані хижих шулік! Нам нема кого боятися!\n\n- А ви б краще не вихвалялися, - каже черепаха, - в сусідньому лісі таки є страшна птаха. Це стара-престара ворона, велика-превелика, з міцним гострим дзьобом. І кричить вона страшно - \"Кра! Кра!\". Отже, поводьтеся пристойно й тихо, бо прилетить вона, й буде вам лихо!\n\nЗайчик та білочка притихли, перезирнулися.\n\n- Ми такої птахи ніколи не бачили! - кажуть вони.\n\n- А ви багато чого ще не бачили, - каже черепаха, - бо ви ще малі, не дорослі. Отож бережіться старої ворони. Якщо почуєте страшний вигук \"Кра!\" - то тікайте і ховайтеся швидше!\n\nПромовила це черепаха і пішла в своїх справах.\n\nТа наші друзі тільки на одну хвилиночку притихли, а далі знову почали стрибати та на весь ліс галасувати. І було їм дуже весело!\n\nТим часом стара ворона з сусіднього лісу вже дізналася про цих пустунів. От вона свого міцного дзьоба нагострила, простерла широченні чорні крила, швидко сюди прилетіла і на дубі серед галяви сіла.\n\nБачить: на зеленій траві-мураві метушаться двоє прудких малят - зайчик і білочка. Одне гасає, друге його наздоганяє, одне через одного стрибають, перекидаються, у довгої лози граються. Ще й верещать та горлають так, ніби їх тут не двійко малих, а цілий табун. Хоч вуха затикай, щоб не оглухнути!\n\nПодивилася, подивилася ворона та й міркує собі:\n\n\"Підманю їх ближче, щоб мені, старій, за ними не ганятися... Не втечуть вони з-під мого дзьоба!\" І каже їм лагідним голосом:\n\n- Добридень, малята! Привіт вам із сусіднього лісу!\n\nПочули це зайчик і білочка, припинили свою розвагу й нашорошили вуха:\n\n- Із сусіднього лісу? Це з того самого, де живе страшна птаха - ворона? Ви її знаєте?\n\n- Знаю, знаю, - каже ворона, сама до себе нишком посміхаючись, - вона-то, може, й страшна. Але мене ви не бїйтеся, підійдіть ближче!\n\n- Ми й не боїмося вас, - сказали зайчик та білочка і наблизились на один крок, - ми боїмося тільки ворони. Але ми її ніколи не бачили і не знаємо - яка вона з виду? Від кого ж нам тікати?\n\n- Грайтеся собі спокійно, - ще лагідніше каже ворона,- якщо та страшна птаха прилетить, я подам вам знак, тоді й тікайте!\n\nЗайчик і білочка підійшли ще ближче.\n\n- А який знак? - питають вони.\n\n- Ось так-от голосно вигукну...\n\nТут ворона роззявила дзьоба та щосили гукнула: \"Кра!!!\"\n\nКоли це глядь - на галявині вже нема нікого, ні зайчика, ані білочки!.. Де ж вони поділися?\n\nА вони як почули страшний вигук, що про нього їм черепаха розповідала, так одразу й дременули в кущі! Забилися в найглибшу гущавину, сидять, тремтять і перешіптуються:\n\n- Оце ж та сама ворона і є!..\n\nА ворона подивилася, здивувалася та й полетіла геть."
    },
    {
      "author": "Наталя Забіла",
      "createTime": 1504941574575,
      "id": 102,
      "name": "Кіт і півник",
      "text": "Була собі хатиночка,\nнавколо неї пліт.\nЖили в хатинці півничок \nі сірий кіт-воркіт.\n\nКіт зрання та до вечора \nу лісі полював, \nА півник в хаті порався \nта квіти поливав.\n\nОт якось вранці вирушив \nдо лісу кіт—воркіт. \nАж тут лисичка хитрая \nприбігла до воріт.\n\nПрибігла, облизалася \nгостреньким язичком \nта й почала виспівувать \nсолодким голоском:\n\n– Ой півнику-когутику, \nякий ти молодець! \nГолівка в тебе масляна, \nчервоний гребінець.\n\nНема ні в кого пір’ячка, \nтакої довжини… \nОй вийди на подвір’ячко \nворота відчини!\n\nСподобалися півнику \nпривітливі слова, \nвін за ворота виглянув: \n– А хто це там співа?\n\nСхопила лиска півника \nта й кинулась в байрак! \nКричить і б’ється півничок, \nне вирветься ніяк.\n\n– Ой котику-воркотику \nбіжи сюди, біжи! \nЗвільнитися від ворога \nмені допоможи!\n\nА кіт ще недалеко був, \nщодуху пострибав, \nнагнав хвостату злодійку \nі друга врятував.\n\nНа другий день котові знов \nіти до лісу час. \nОт він іде, а півнику \nдає такий наказ:\n\nГляди ж, мій любий братику, \nведи себе як слід. \nУсяким хижим злодіям \nне відчиняй воріт!\n\nПішов до лісу кіт- воркіт, \nдалеко десь бреде. \nА вже лисичка тут як тут \nі знов своє веде:\n\nОй півнику-когутику, \nякий ти молодець! \nЯскраве в тебе пір’ячко, \nчервоний гребінець.\n\nОй вийди із хатиночки, \nворота відчини. \nЯ дам тобі насіннячка \nще й ягід бузини!\n\nОт півник тільки виглянув: \nХто ягоди приніс? \nСхопила лиска півника \nта й кинулась у ліс!\n\nЩосили б’ється півничок: \nкричить на всі лади: \nОй котику-воркотику \nбіжи скоріш сюди!\n\nПримчав із лісу кіт-воркіт, \nхоч і далеко був, \nнагнав хвостату злодійку \nі півника здобув.\n\nНа третій день збирається \nізнов до лісу кіт \nта й каже: Ти вже, півнику, \nне відчиняй воріт.\n\nА як не будеш слухатись, \nпотрапиш у біду. \nТебе вже я не визволю, \nбо я далеко йду!\n\nЛишився в хаті півничок, \nсидить, забився в кут. \nА вже лисичка хитрая \nізнову тут як тут.\n\nОй півнику-когутику, \nякий ти молодець! \nЯскраве в тебе пір’ячко, \nчервоний гребінець.\n\nОй вийди на подвір’ячко \nворота відчини. \nПрийшли співці з музиками \nз чужої сторони.\n\nПісні співать збираються \nще й танці витінать. \nБез тебе, без когутика, \nне хочуть починать!\n\nОт півник тільки виглянув: \nЯкі ще там пісні? – \nСхопила лиска півника \nта й зникла в гущині.\n\nХоч як не плакав півничок, \nа котик не почув, \nбо він у лісі темному \nдалеко дуже був.\n\nВертається увечері \nдодому кіт-воркіт – \nнема в хатинці півника, \nпропав його і слід!\n\n– Ах ти ж хвостата злодійко, \nти знову тут була! \nМого дружка єдиного \nдо себе потягла…\n\nНе став він часу гаяти, \nне став він лити сліз, \nузяв мішок та шабельку \nй пішов собі у ліс.\n\nПриходить кіт на галяву: \nі бачить: перед ним \nстоїть хатинка лисяча \nіз ганком різьбленим.\n\nА ось дочка лисиччина – \nмаленьке лисеня – \nз метеликами грається \nта жабок доганя.\n\nПідкрався кіт тихесенько, \nстрибнув, що сили мав, \nі враз дочку лисиччину \nза хвостик упіймав!\n\nВ мішку дочка лисиччина \nпищить та верещить. \nЛисичка з хатки вибігла, \nпобачила й кричить:\n\nОй котику-воркотику! \nТа же ж моя дочка?! \nА ти навіщо, злодійко, \nвзяла мого дружка?\n\nВіддай негайно півника, \nоддам тобі дочку! – \nА півник , в хаті замкнений, \nкричить: Ку-ку-рі-ку!\n\nПобачила тут лисонька, \nщо спорити не слід, \nта й випустила півника, \nй дочку віддав їй кіт.\n\nОт кіт-воркіт із півником \nвернулися назад. \nІ знову у хатиночці \nнастали мир і лад.\n\nЛисиця вже боялася \nприходити сюди. \nА півник жив із котиком \nі слухався завжди."
    }
]